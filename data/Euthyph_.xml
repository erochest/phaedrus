<?xml version="1.0" encoding="UTF-8"?>
<text n="Euthyph.">
    <body>
        <head>
            Εὐθύφρων
        </head>
        <castList>
            <castItem type="role">
                <role>
                    Εὐθύφρων
                </role>
            </castItem>
            <castItem type="role">
                <role>
                    Σωκράτης
                </role>
            </castItem>
        </castList>
        <milestone unit="page" n="2"/>
        <milestone unit="section" n="2a"/>
        <sp>
            <speaker>
                Εὐθύφρων
            </speaker>
            <p>
                τί νεώτερον, ὦ Σώκρατες, γέγονεν, ὅτι σὺ τὰς ἐν Λυκείῳ καταλιπὼν διατριβὰς ἐνθάδε νῦν διατρίβεις περὶ τὴν τοῦ βασιλέως στοάν; οὐ γάρ που καὶ σοί γε δίκη τις οὖσα τυγχάνει πρὸς τὸν βασιλέα ὥσπερ ἐμοί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὔτοι δὴ Ἀθηναῖοί γε, ὦ Εὐθύφρων, δίκην αὐτὴν καλοῦσιν ἀλλὰ γραφήν.
                <milestone unit="section" n="2b"/>
            </p>
        </sp>
        <sp>
            <speaker>
                Εὐθύφρων
            </speaker>
            <p>
                τί φῄς; γραφὴν σέ τις, ὡς ἔοικε, γέγραπται: οὐ γὰρ ἐκεῖνό γε καταγνώσομαι, ὡς σὺ ἕτερον.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐ γὰρ οὖν.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἀλλὰ σὲ ἄλλος;
            </p>
        </sp>
        <sp>
            <speaker>
                Σωκράτης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                τίς οὗτος;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδ᾽ αὐτὸς πάνυ τι γιγνώσκω, ὦ Εὐθύφρων, τὸν ἄνδρα, νέος γάρ τίς μοι φαίνεται καὶ ἀγνώς: ὀνομάζουσι μέντοι αὐτόν, ὡς ἐγᾦμαι, Μέλητον. ἔστι δὲ τῶν δήμων Πιτθεύς, εἴ τινα νῷ ἔχεις Πιτθέα Μέλητον οἷον τετανότριχα καὶ οὐ πάνυ εὐγένειον, ἐπίγρυπον δέ.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                οὐκ ἐννοῶ, ὦ Σώκρατες: ἀλλὰ δὴ τίνα γραφήν
                <milestone unit="section" n="2c"/>
                σε γέγραπται;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἥντινα; οὐκ ἀγεννῆ, ἔμοιγε δοκεῖ: τὸ γὰρ νέον ὄντα τοσοῦτον πρᾶγμα ἐγνωκέναι οὐ φαῦλόν ἐστιν. ἐκεῖνος γάρ, ὥς φησιν, οἶδε τίνα τρόπον οἱ νέοι διαφθείρονται καὶ τίνες οἱ διαφθείροντες αὐτούς. καὶ κινδυνεύει σοφός τις εἶναι, καὶ τὴν ἐμὴν ἀμαθίαν κατιδὼν ὡς διαφθείροντος τοὺς ἡλικιώτας αὐτοῦ, ἔρχεται κατηγορήσων μου ὥσπερ πρὸς μητέρα πρὸς τὴν πόλιν. καὶ φαίνεταί μοι τῶν πολιτικῶν
                <milestone unit="section" n="2d"/>
                μόνος ἄρχεσθαι ὀρθῶς: ὀρθῶς γάρ ἐστι τῶν νέων πρῶτον ἐπιμεληθῆναι ὅπως ἔσονται ὅτι ἄριστοι, ὥσπερ γεωργὸν ἀγαθὸν τῶν νέων φυτῶν εἰκὸς πρῶτον ἐπιμεληθῆναι, μετὰ δὲ τοῦτο καὶ τῶν ἄλλων. καὶ δὴ καὶ Μέλητος ἴσως πρῶτον
                <milestone unit="page" n="3"/>
                <milestone unit="section" n="3a"/>
                μὲν ἡμᾶς ἐκκαθαίρει τοὺς τῶν νέων τὰς βλάστας διαφθείροντας, ὥς φησιν: ἔπειτα μετὰ τοῦτο δῆλον ὅτι τῶν πρεσβυτέρων ἐπιμεληθεὶς πλείστων καὶ μεγίστων ἀγαθῶν αἴτιος τῇ πόλει γενήσεται, ὥς γε τὸ εἰκὸς συμβῆναι ἐκ τοιαύτης ἀρχῆς ἀρξαμένῳ.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                βουλοίμην ἄν, ὦ Σώκρατες, ἀλλ᾽ ὀρρωδῶ μὴ τοὐναντίον γένηται: ἀτεχνῶς γάρ μοι δοκεῖ ἀφ᾽ ἑστίας ἄρχεσθαι κακουργεῖν τὴν πόλιν, ἐπιχειρῶν ἀδικεῖν σέ. καί μοι λέγε, τί καὶ ποιοῦντά σέ φησι διαφθείρειν τοὺς νέους;
                <milestone unit="section" n="3b"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἄτοπα, ὦ θαυμάσιε, ὡς οὕτω γ᾽ ἀκοῦσαι. φησὶ γάρ με ποιητὴν εἶναι θεῶν, καὶ ὡς καινοὺς ποιοῦντα θεοὺς τοὺς δ᾽ ἀρχαίους οὐ νομίζοντα ἐγράψατο τούτων αὐτῶν ἕνεκα, ὥς φησιν.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                μανθάνω, ὦ Σώκρατες: ὅτι δὴ σὺ τὸ δαιμόνιον φῂς σαυτῷ ἑκάστοτε γίγνεσθαι. ὡς οὖν καινοτομοῦντός σου περὶ τὰ θεῖα γέγραπται ταύτην τὴν γραφήν, καὶ ὡς διαβαλῶν δὴ ἔρχεται εἰς τὸ δικαστήριον, εἰδὼς ὅτι εὐδιάβολα τὰ τοιαῦτα πρὸς τοὺς πολλούς. καὶ ἐμοῦ γάρ τοι,
                <milestone unit="section" n="3c"/>
                ὅταν τι λέγω ἐν τῇ ἐκκλησίᾳ περὶ τῶν θείων, προλέγων αὐτοῖς τὰ μέλλοντα, καταγελῶσιν ὡς μαινομένου: καίτοι οὐδὲν ὅτι οὐκ ἀληθὲς εἴρηκα ὧν προεῖπον, ἀλλ᾽ ὅμως φθονοῦσιν ἡμῖν πᾶσι τοῖς τοιούτοις. ἀλλ᾽ οὐδὲν αὐτῶν χρὴ φροντίζειν, ἀλλ᾽ ὁμόσε ἰέναι.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὦ φίλε Εὐθύφρων, ἀλλὰ τὸ μὲν καταγελασθῆναι ἴσως οὐδὲν πρᾶγμα. Ἀθηναίοις γάρ τοι, ὡς ἐμοὶ δοκεῖ, οὐ σφόδρα μέλει ἄν τινα δεινὸν οἴωνται εἶναι, μὴ μέντοι διδασκαλικὸν τῆς αὑτοῦ σοφίας: ὃν δ᾽ ἂν καὶ ἄλλους οἴωνται
                <milestone unit="section" n="3d"/>
                ποιεῖν τοιούτους, θυμοῦνται, εἴτ᾽ οὖν φθόνῳ ὡς σὺ λέγεις, εἴτε δι᾽ ἄλλο τι.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                τούτου οὖν πέρι ὅπως ποτὲ πρὸς ἐμὲ ἔχουσιν, οὐ πάνυ ἐπιθυμῶ πειραθῆναι.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἴσως γὰρ σὺ μὲν δοκεῖς σπάνιον σεαυτὸν παρέχειν καὶ διδάσκειν οὐκ ἐθέλειν τὴν σεαυτοῦ σοφίαν: ἐγὼ δὲ φοβοῦμαι μὴ ὑπὸ φιλανθρωπίας δοκῶ αὐτοῖς ὅτιπερ ἔχω ἐκκεχυμένως παντὶ ἀνδρὶ λέγειν, οὐ μόνον ἄνευ μισθοῦ, ἀλλὰ καὶ προστιθεὶς ἂν ἡδέως εἴ τίς μου ἐθέλει ἀκούειν. εἰ μὲν οὖν, ὃ νυνδὴ ἔλεγον, μέλλοιέν μου καταγελᾶν ὥσπερ
                <milestone unit="section" n="3e"/>
                σὺ φῂς σαυτοῦ, οὐδὲν ἂν εἴη ἀηδὲς παίζοντας καὶ γελῶντας ἐν τῷ δικαστηρίῳ διαγαγεῖν: εἰ δὲ σπουδάσονται, τοῦτ᾽ ἤδη ὅπῃ ἀποβήσεται ἄδηλον πλὴν ὑμῖν τοῖς μάντεσιν.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἀλλ᾽ ἴσως οὐδὲν ἔσται, ὦ Σώκρατες, πρᾶγμα, ἀλλὰ σύ τε κατὰ νοῦν ἀγωνιῇ τὴν δίκην, οἶμαι δὲ καὶ ἐμὲ τὴν ἐμήν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔστιν δὲ δὴ σοί, ὦ Εὐθύφρων, τίς ἡ δίκη; φεύγεις αὐτὴν ἢ διώκεις;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                διώκω.
            </p>
        </sp>
        <sp>
            <speaker>
                Σωκράτης
            </speaker>
            <p>
                τίνα;
                <milestone unit="page" n="4"/>
                <milestone unit="section" n="4a"/>
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ὃν διώκων αὖ δοκῶ μαίνεσθαι.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; πετόμενόν τινα διώκεις;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πολλοῦ γε δεῖ πέτεσθαι, ὅς γε τυγχάνει ὢν εὖ μάλα πρεσβύτης.
            </p>
        </sp>
        <sp>
            <speaker>
                Σωκράτης
            </speaker>
            <p>
                τίς οὗτος;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ὁ ἐμὸς πατήρ.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὁ σός, ὦ βέλτιστε;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔστιν δὲ τί τὸ ἔγκλημα καὶ τίνος ἡ δίκη;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                φόνου, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                Ἡράκλεις. ἦ που, ὦ Εὐθύφρων, ἀγνοεῖται ὑπὸ τῶν πολλῶν ὅπῃ ποτὲ ὀρθῶς ἔχει: οὐ γὰρ οἶμαί γε τοῦ ἐπιτυχόντος
                <milestone unit="section" n="4b"/>
                [ὀρθῶς]αὐτὸ πρᾶξαι ἀλλὰ πόρρω που ἤδη σοφίας ἐλαύνοντος.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πόρρω μέντοι νὴ Δία, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔστιν δὲ δὴ τῶν οἰκείων τις ὁ τεθνεὼς ὑπὸ τοῦ σοῦ πατρός; ἢ δῆλα δή; οὐ γὰρ ἄν που ὑπέρ γε ἀλλοτρίου ἐπεξῇσθα φόνου αὐτῷ.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                γελοῖον, ὦ Σώκρατες, ὅτι οἴει τι διαφέρειν εἴτε ἀλλότριος εἴτε οἰκεῖος ὁ τεθνεώς, ἀλλ᾽ οὐ τοῦτο μόνον δεῖν φυλάττειν, εἴτε ἐν δίκῃ ἔκτεινεν ὁ κτείνας εἴτε μή, καὶ εἰ μὲν ἐν δίκῃ, ἐᾶν, εἰ δὲ μή, ἐπεξιέναι, ἐάνπερ ὁ κτείνας συνέστιός
                <milestone unit="section" n="4c"/>
                σοι καὶ ὁμοτράπεζος ᾖ: ἴσον γὰρ τὸ μίασμα γίγνεται ἐὰν συνῇς τῷ τοιούτῳ συνειδὼς καὶ μὴ ἀφοσιοῖς σεαυτόν τε καὶ ἐκεῖνον τῇ δίκῃ ἐπεξιών. ἐπεὶ ὅ γε ἀποθανὼν πελάτης τις ἦν ἐμός, καὶ ὡς ἐγεωργοῦμεν ἐν τῇ Νάξῳ, ἐθήτευεν ἐκεῖ παρ᾽ ἡμῖν. παροινήσας οὖν καὶ ὀργισθεὶς τῶν οἰκετῶν τινι τῶν ἡμετέρων ἀποσφάττει αὐτόν. ὁ οὖν πατὴρ συνδήσας τοὺς πόδας καὶ τὰς χεῖρας αὐτοῦ, καταβαλὼν εἰς τάφρον τινά, πέμπει δεῦρο ἄνδρα πευσόμενον τοῦ ἐξηγητοῦ ὅτι χρείη
                <milestone unit="section" n="4d"/>
                ποιεῖν. ἐν δὲ τούτῳ τῷ χρόνῳ τοῦ δεδεμένου ὠλιγώρει τε καὶ ἠμέλει ὡς ἀνδροφόνου καὶ οὐδὲν ὂν πρᾶγμα εἰ καὶ ἀποθάνοι, ὅπερ οὖν καὶ ἔπαθεν: ὑπὸ γὰρ λιμοῦ καὶ ῥίγους καὶ τῶν δεσμῶν ἀποθνῄσκει πρὶν τὸν ἄγγελον παρὰ τοῦ ἐξηγητοῦ ἀφικέσθαι. ταῦτα δὴ οὖν καὶ ἀγανακτεῖ ὅ τε πατὴρ καὶ οἱ ἄλλοι οἰκεῖοι, ὅτι ἐγὼ ὑπὲρ τοῦ ἀνδροφόνου τῷ πατρὶ φόνου ἐπεξέρχομαι οὔτε ἀποκτείναντι, ὥς φασιν ἐκεῖνοι, οὔτ᾽ εἰ ὅτι μάλιστα ἀπέκτεινεν, ἀνδροφόνου γε ὄντος τοῦ ἀποθανόντος, οὐ δεῖν φροντίζειν ὑπὲρ τοῦ τοιούτου—ἀνόσιον
                <milestone unit="section" n="4e"/>
                γὰρ εἶναι τὸ ὑὸν πατρὶ φόνου ἐπεξιέναι—κακῶς εἰδότες, ὦ Σώκρατες, τὸ θεῖον ὡς ἔχει τοῦ ὁσίου τε πέρι καὶ τοῦ ἀνοσίου.
            </p>
        </sp>
        <sp>
            <speaker>
                Σωκράτης
            </speaker>
            <p>
                σὺ δὲ δὴ πρὸς Διός, ὦ Εὐθύφρων, οὑτωσὶ ἀκριβῶς οἴει ἐπίστασθαι περὶ τῶν θείων ὅπῃ ἔχει, καὶ τῶν ὁσίων τε καὶ ἀνοσίων, ὥστε τούτων οὕτω πραχθέντων ὡς σὺ λέγεις, οὐ φοβῇ δικαζόμενος τῷ πατρὶ ὅπως μὴ αὖ σὺ ἀνόσιον πρᾶγμα τυγχάνῃς πράττων;γ
            </p>
        </sp>
        <sp>
            <speaker>
                Εὐθύφρων
            </speaker>
            <p>
                οὐδὲν γὰρ ἄν μου ὄφελος εἴη, ὦ Σώκρατες, οὐδέ
                <milestone unit="page" n="5"/>
                <milestone unit="section" n="5a"/>
                τῳ ἂν διαφέροι Εὐθύφρων τῶν πολλῶν ἀνθρώπων, εἰ μὴ τὰ τοιαῦτα πάντα ἀκριβῶς εἰδείην.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν μοι, ὦ θαυμάσιε Εὐθύφρων, κράτιστόν ἐστι μαθητῇ σῷ γενέσθαι, καὶ πρὸ τῆς γραφῆς τῆς πρὸς Μέλητον αὐτὰ ταῦτα προκαλεῖσθαι αὐτόν, λέγοντα ὅτι ἔγωγε καὶ ἐν τῷ ἔμπροσθεν χρόνῳ τὰ θεῖα περὶ πολλοῦ ἐποιούμην εἰδέναι, καὶ νῦν ἐπειδή με ἐκεῖνος αὐτοσχεδιάζοντά φησι καὶ καινοτομοῦντα περὶ τῶν θείων ἐξαμαρτάνειν, μαθητὴς δὴ γέγονα σός—“καὶ εἰ μέν, ὦ Μέλητε,”φαίην ἄν,“Εὐθύφρονα ὁμολογεῖς
                <milestone unit="section" n="5b"/>
                σοφὸν εἶναι τὰ τοιαῦτα,[καὶ]ὀρθῶς νομίζειν καὶ ἐμὲ ἡγοῦ καὶ μὴ δικάζου: εἰ δὲ μή, ἐκείνῳ τῷ διδασκάλῳ λάχε δίκην πρότερον ἢ ἐμοί, ὡς τοὺς πρεσβυτέρους διαφθείροντι ἐμέ τε καὶ τὸν αὑτοῦ πατέρα, ἐμὲ μὲν διδάσκοντι, ἐκεῖνον δὲ νουθετοῦντί τε καὶ κολάζοντι”—καὶ ἂν μή μοι πείθηται μηδὲ ἀφίῃ τῆς δίκης ἢ ἀντ᾽ ἐμοῦ γράφηται σέ, αὐτὰ ταῦτα λέγειν ἐν τῷ δικαστηρίῳ ἃ προυκαλούμην αὐτόν;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ναὶ μὰ Δία, ὦ Σώκρατες, εἰ ἄρα ἐμὲ ἐπιχειρήσειε
                <milestone unit="section" n="5c"/>
                γράφεσθαι, εὕροιμ᾽ ἄν, ὡς οἶμαι, ὅπῃ σαθρός ἐστιν, καὶ πολὺ ἂν ἡμῖν πρότερον περὶ ἐκείνου λόγος ἐγένετο ἐν τῷ δικαστηρίῳ ἢ περὶ ἐμοῦ.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ ἐγώ τοι, ὦ φίλε ἑταῖρε, ταῦτα γιγνώσκων μαθητὴς ἐπιθυμῶ γενέσθαι σός, εἰδὼς ὅτι καὶ ἄλλος πού τις καὶ ὁ Μέλητος οὗτος σὲ μὲν οὐδὲ δοκεῖ ὁρᾶν, ἐμὲ δὲ οὕτως ὀξέως[ἀτεχνῶς]καὶ ῥᾳδίως κατεῖδεν ὥστε ἀσεβείας ἐγράψατο. νῦν οὖν πρὸς Διὸς λέγε μοι ὃ νυνδὴ σαφῶς εἰδέναι διισχυρίζου, ποῖόν τι τὸ εὐσεβὲς φῂς εἶναι καὶ τὸ ἀσεβὲς
                <milestone unit="section" n="5d"/>
                καὶ περὶ φόνου καὶ περὶ τῶν ἄλλων; ἢ οὐ ταὐτόν ἐστιν ἐν πάσῃ πράξει τὸ ὅσιον αὐτὸ αὑτῷ, καὶ τὸ ἀνόσιον αὖ τοῦ μὲν ὁσίου παντὸς ἐναντίον, αὐτὸ δὲ αὑτῷ ὅμοιον καὶ ἔχον μίαν τινὰ ἰδέαν κατὰ τὴν ἀνοσιότητα πᾶν ὅτιπερ ἂν μέλλῃ ἀνόσιον εἶναι;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πάντως δήπου, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                λέγε δή, τί φῂς εἶναι τὸ ὅσιον καὶ τί τὸ ἀνόσιον;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                λέγω τοίνυν ὅτι τὸ μὲν ὅσιόν ἐστιν ὅπερ ἐγὼ νῦν ποιῶ, τῷ ἀδικοῦντι ἢ περὶ φόνους ἢ περὶ ἱερῶν κλοπὰς ἤ τι ἄλλο τῶν τοιούτων ἐξαμαρτάνοντι ἐπεξιέναι, ἐάντε πατὴρ
                <milestone unit="section" n="5e"/>
                ὢν τυγχάνῃ ἐάντε μήτηρ ἐάντε ἄλλος ὁστισοῦν, τὸ δὲ μὴ ἐπεξιέναι ἀνόσιον: ἐπεί, ὦ Σώκρατες, θέασαι ὡς μέγα σοι ἐρῶ τεκμήριον τοῦ νόμου ὅτι οὕτως ἔχει—ὃ καὶ ἄλλοις ἤδη εἶπον, ὅτι ταῦτα ὀρθῶς ἂν εἴη οὕτω γιγνόμενα—μὴ ἐπιτρέπειν τῷ ἀσεβοῦντι μηδ᾽ ἂν ὁστισοῦν τυγχάνῃ ὤν. αὐτοὶ γὰρ οἱ ἄνθρωποι τυγχάνουσι νομίζοντες τὸν Δία τῶν θεῶν ἄριστον καὶ δικαιότατον,
                <milestone unit="page" n="6"/>
                <milestone unit="section" n="6a"/>
                καὶ τοῦτον ὁμολογοῦσι τὸν αὑτοῦ πατέρα δῆσαι ὅτι τοὺς ὑεῖς κατέπινεν οὐκ ἐν δίκῃ, κἀκεῖνόν γε αὖ τὸν αὑτοῦ πατέρα ἐκτεμεῖν δι᾽ ἕτερα τοιαῦτα: ἐμοὶ δὲ χαλεπαίνουσιν ὅτι τῷ πατρὶ ἐπεξέρχομαι ἀδικοῦντι, καὶ οὕτως αὐτοὶ αὑτοῖς τὰ ἐναντία λέγουσι περί τε τῶν θεῶν καὶ περὶ ἐμοῦ.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρά γε, ὦ Εὐθύφρων, τοῦτ᾽ ἔστιν[οὗ]οὕνεκα τὴν γραφὴν φεύγω, ὅτι τὰ τοιαῦτα ἐπειδάν τις περὶ τῶν θεῶν λέγῃ, δυσχερῶς πως ἀποδέχομαι; διὸ δή, ὡς ἔοικε, φήσει τίς με ἐξαμαρτάνειν. νῦν οὖν εἰ καὶ σοὶ ταῦτα συνδοκεῖ τῷ
                <milestone unit="section" n="6b"/>
                εὖ εἰδότι περὶ τῶν τοιούτων, ἀνάγκη δή, ὡς ἔοικε, καὶ ἡμῖν συγχωρεῖν. τί γὰρ καὶ φήσομεν, οἵ γε καὶ αὐτοὶ ὁμολογοῦμεν περὶ αὐτῶν μηδὲν εἰδέναι; ἀλλά μοι εἰπὲ πρὸς Φιλίου, σὺ ὡς ἀληθῶς ἡγῇ ταῦτα οὕτως γεγονέναι;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                καὶ ἔτι γε τούτων θαυμασιώτερα, ὦ Σώκρατες, ἃ οἱ πολλοὶ οὐκ ἴσασιν.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ πόλεμον ἆρα ἡγῇ σὺ εἶναι τῷ ὄντι ἐν τοῖς θεοῖς πρὸς ἀλλήλους, καὶ ἔχθρας γε δεινὰς καὶ μάχας καὶ ἄλλα τοιαῦτα πολλά, οἷα λέγεταί τε ὑπὸ τῶν ποιητῶν, καὶ ὑπὸ τῶν
                <milestone unit="section" n="6c"/>
                ἀγαθῶν γραφέων τά τε ἄλλα ἱερὰ ἡμῖν καταπεποίκιλται, καὶ δὴ καὶ τοῖς μεγάλοις Παναθηναίοις ὁ πέπλος μεστὸς τῶν τοιούτων ποικιλμάτων ἀνάγεται εἰς τὴν ἀκρόπολιν; ταῦτα ἀληθῆ φῶμεν εἶναι, ὦ Εὐθύφρων;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                μὴ μόνον γε, ὦ Σώκρατες, ἀλλ᾽ ὅπερ ἄρτι εἶπον, καὶ ἄλλα σοι ἐγὼ πολλά, ἐάνπερ βούλῃ, περὶ τῶν θείων διηγήσομαι, ἃ σὺ ἀκούων εὖ οἶδ᾽ ὅτι ἐκπλαγήσῃ.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἂν θαυμάζοιμι. ἀλλὰ ταῦτα μέν μοι εἰς αὖθις ἐπὶ σχολῆς διηγήσῃ: νυνὶ δὲ ὅπερ ἄρτι σε ἠρόμην πειρῶ
                <milestone unit="section" n="6d"/>
                σαφέστερον εἰπεῖν. οὐ γάρ με, ὦ ἑταῖρε, τὸ πρότερον ἱκανῶς ἐδίδαξας ἐρωτήσαντα τὸ ὅσιον ὅτι ποτ᾽ εἴη, ἀλλά μοι εἶπες ὅτι τοῦτο τυγχάνει ὅσιον ὂν ὃ σὺ νῦν ποιεῖς, φόνου ἐπεξιὼν τῷ πατρί.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                καὶ ἀληθῆ γε ἔλεγον, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἴσως. ἀλλὰ γάρ, ὦ Εὐθύφρων, καὶ ἄλλα πολλὰ φῂς εἶναι ὅσια.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                καὶ γὰρ ἔστιν.
            </p>
        </sp>
        <sp>
            <speaker>
                Σωκράτης
            </speaker>
            <p>
                μέμνησαι οὖν ὅτι οὐ τοῦτό σοι διεκελευόμην, ἕν τι ἢ δύο με διδάξαι τῶν πολλῶν ὁσίων, ἀλλ᾽ ἐκεῖνο αὐτὸ τὸ εἶδος ᾧ πάντα τὰ ὅσια ὅσιά ἐστιν; ἔφησθα γάρ που μιᾷ ἰδέᾳ
                <milestone unit="section" n="6e"/>
                τά τε ἀνόσια ἀνόσια εἶναι καὶ τὰ ὅσια ὅσια: ἢ οὐ μνημονεύεις;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ταύτην τοίνυν με αὐτὴν δίδαξον τὴν ἰδέαν τίς ποτέ ἐστιν, ἵνα εἰς ἐκείνην ἀποβλέπων καὶ χρώμενος αὐτῇ παραδείγματι, ὃ μὲν ἂν τοιοῦτον ᾖ ὧν ἂν ἢ σὺ ἢ ἄλλος τις πράττῃ φῶ ὅσιον εἶναι, ὃ δ᾽ ἂν μὴ τοιοῦτον, μὴ φῶ.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἀλλ᾽ εἰ οὕτω βούλει, ὦ Σώκρατες, καὶ οὕτω σοι φράσω.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ μὴν βούλομαί γε.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἔστι τοίνυν τὸ μὲν τοῖς θεοῖς προσφιλὲς ὅσιον, τὸ
                <milestone unit="page" n="7"/>
                <milestone unit="section" n="7a"/>
                δὲ μὴ προσφιλὲς ἀνόσιον.
            </p>
        </sp>
        <sp>
            <speaker>
                Σωκράτης
            </speaker>
            <p>
                παγκάλως, ὦ Εὐθύφρων, καὶ ὡς ἐγὼ ἐζήτουν ἀποκρίνασθαί σε, οὕτω νῦν ἀπεκρίνω. εἰ μέντοι ἀληθῶς, τοῦτο οὔπω οἶδα, ἀλλὰ σὺ δῆλον ὅτι ἐπεκδιδάξεις ὡς ἔστιν ἀληθῆ ἃ λέγεις.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                φέρε δή, ἐπισκεψώμεθα τί λέγομεν. τὸ μὲν θεοφιλές τε καὶ θεοφιλὴς ἄνθρωπος ὅσιος, τὸ δὲ θεομισὲς καὶ ὁ θεομισὴς ἀνόσιος: οὐ ταὐτὸν δ᾽ ἐστίν, ἀλλὰ τὸ ἐναντιώτατον, τὸ ὅσιον τῷ ἀνοσίῳ: οὐχ οὕτως;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                οὕτω μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ εὖ γε φαίνεται εἰρῆσθαι;
                <milestone unit="section" n="7b"/>
            </p>
        </sp>
        <sp>
            <speaker>
                Εὐθύφρων
            </speaker>
            <p>
                δοκῶ, ὦ Σώκρατες.[εἴρηται γάρ.]γ
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ ὅτι στασιάζουσιν οἱ θεοί, ὦ Εὐθύφρων, καὶ διαφέρονται ἀλλήλοις καὶ ἔχθρα ἐστὶν ἐν αὐτοῖς πρὸς ἀλλήλους, καὶ τοῦτο εἴρηται;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                εἴρηται γάρ.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔχθραν δὲ καὶ ὀργάς, ὦ ἄριστε, ἡ περὶ τίνων διαφορὰ ποιεῖ; ὧδε δὲ σκοπῶμεν. ἆρ᾽ ἂν εἰ διαφεροίμεθα ἐγώ τε καὶ σὺ περὶ ἀριθμοῦ ὁπότερα πλείω, ἡ περὶ τούτων διαφορὰ ἐχθροὺς ἂν ἡμᾶς ποιοῖ καὶ ὀργίζεσθαι ἀλλήλοις, ἢ ἐπὶ λογισμὸν ἐλθόντες περί γε τῶν τοιούτων ταχὺ ἂν
                <milestone unit="section" n="7c"/>
                ἀπαλλαγεῖμεν;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ περὶ τοῦ μείζονος καὶ ἐλάττονος εἰ διαφεροίμεθα, ἐπὶ τὸ μετρεῖν ἐλθόντες ταχὺ παυσαίμεθ᾽ ἂν τῆς διαφορᾶς;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἔστι ταῦτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ ἐπί γε τὸ ἱστάναι ἐλθόντες, ὡς ἐγᾦμαι, περὶ τοῦ βαρυτέρου τε καὶ κουφοτέρου διακριθεῖμεν ἄν;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                περὶ τίνος δὲ δὴ διενεχθέντες καὶ ἐπὶ τίνα κρίσιν οὐ δυνάμενοι ἀφικέσθαι ἐχθροί γε ἂν ἀλλήλοις εἶμεν καὶ ὀργιζοίμεθα; ἴσως οὐ πρόχειρόν σοί ἐστιν, ἀλλ᾽ ἐμοῦ λέγοντος
                <milestone unit="section" n="7d"/>
                σκόπει εἰ τάδε ἐστὶ τό τε δίκαιον καὶ τὸ ἄδικον καὶ καλὸν καὶ αἰσχρὸν καὶ ἀγαθὸν καὶ κακόν. ἆρα οὐ ταῦτά ἐστιν περὶ ὧν διενεχθέντες καὶ οὐ δυνάμενοι ἐπὶ ἱκανὴν κρίσιν αὐτῶν ἐλθεῖν ἐχθροὶ ἀλλήλοις γιγνόμεθα, ὅταν γιγνώμεθα, καὶ ἐγὼ καὶ σὺ καὶ οἱ ἄλλοι ἄνθρωποι πάντες;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἀλλ᾽ ἔστιν αὕτη ἡ διαφορά, ὦ Σώκρατες, καὶ περὶ τούτων.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δὲ οἱ θεοί, ὦ Εὐθύφρων; οὐκ εἴπερ τι διαφέρονται, δι᾽ αὐτὰ ταῦτα διαφέροιντ᾽ ἄν;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πολλὴ ἀνάγκη.
                <milestone unit="section" n="7e"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ τῶν θεῶν ἄρα, ὦ γενναῖε Εὐθύφρων, ἄλλοι ἄλλα δίκαια ἡγοῦνται κατὰ τὸν σὸν λόγον, καὶ καλὰ καὶ αἰσχρὰ καὶ ἀγαθὰ καὶ κακά: οὐ γὰρ ἄν που ἐστασίαζον ἀλλήλοις εἰ μὴ περὶ τούτων διεφέροντο: ἦ γάρ;γ
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ὀρθῶς λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἅπερ καλὰ ἡγοῦνται ἕκαστοι καὶ ἀγαθὰ καὶ δίκαια, ταῦτα καὶ φιλοῦσιν, τὰ δὲ ἐναντία τούτων μισοῦσιν;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ταὐτὰ δέ γε, ὡς σὺ φῄς, οἱ μὲν δίκαια ἡγοῦνται,
                <milestone unit="page" n="8"/>
                <milestone unit="section" n="8a"/>
                οἱ δὲ ἄδικα, περὶ ἃ καὶ ἀμφισβητοῦντες στασιάζουσί τε καὶ πολεμοῦσιν ἀλλήλοις: ἆρα οὐχ οὕτω;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                οὕτω.
            </p>
        </sp>
        <sp>
            <speaker>
                Σωκράτης
            </speaker>
            <p>
                ταὔτ᾽ ἄρα, ὡς ἔοικεν, μισεῖταί τε ὑπὸ τῶν θεῶν καὶ φιλεῖται, καὶ θεομισῆ τε καὶ θεοφιλῆ ταὔτ᾽ ἂν εἴη.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἔοικεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ ὅσια ἄρα καὶ ἀνόσια τὰ αὐτὰ ἂν εἴη, ὦ Εὐθύφρων, τούτῳ τῷ λόγῳ.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                κινδυνεύει.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἄρα ὃ ἠρόμην ἀπεκρίνω, ὦ θαυμάσιε. οὐ γὰρ τοῦτό γε ἠρώτων, ὃ τυγχάνει ταὐτὸν ὂν ὅσιόν τε καὶ ἀνόσιον: ὃ δ᾽ ἂν θεοφιλὲς ᾖ καὶ θεομισές ἐστιν, ὡς ἔοικεν.
                <milestone unit="section" n="8b"/>
                ὥστε, ὦ Εὐθύφρων, ὃ σὺ νῦν ποιεῖς τὸν πατέρα κολάζων, οὐδὲν θαυμαστὸν εἰ τοῦτο δρῶν τῷ μὲν Διὶ προσφιλὲς ποιεῖς, τῷ δὲ Κρόνῳ καὶ τῷ Οὐρανῷ ἐχθρόν, καὶ τῷ μὲν Ἡφαίστῳ φίλον, τῇ δὲ Ἥρᾳ ἐχθρόν, καὶ εἴ τις ἄλλος τῶν θεῶν ἕτερος ἑτέρῳ διαφέρεται περὶ αὐτοῦ, καὶ ἐκείνοις κατὰ τὰ αὐτά.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἀλλ᾽ οἶμαι, ὦ Σώκρατες, περί γε τούτου τῶν θεῶν οὐδένα ἕτερον ἑτέρῳ διαφέρεσθαι, ὡς οὐ δεῖ δίκην διδόναι ἐκεῖνον ὃς ἂν ἀδίκως τινὰ ἀποκτείνῃ.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; ἀνθρώπων, ὦ Εὐθύφρων, ἤδη τινὸς ἤκουσας
                <milestone unit="section" n="8c"/>
                ἀμφισβητοῦντος ὡς τὸν ἀδίκως ἀποκτείναντα ἢ ἄλλο ἀδίκως ποιοῦντα ὁτιοῦν οὐ δεῖ δίκην διδόναι;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                οὐδὲν μὲν οὖν παύονται ταῦτα ἀμφισβητοῦντες καὶ ἄλλοθι καὶ ἐν τοῖς δικαστηρίοις: ἀδικοῦντες γὰρ πάμπολλα, πάντα ποιοῦσι καὶ λέγουσι φεύγοντες τὴν δίκην.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἦ καὶ ὁμολογοῦσιν, ὦ Εὐθύφρων, ἀδικεῖν, καὶ ὁμολογοῦντες ὅμως οὐ δεῖν φασὶ σφᾶς διδόναι δίκην;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                οὐδαμῶς τοῦτό γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἄρα πᾶν γε ποιοῦσι καὶ λέγουσι: τοῦτο γὰρ οἶμαι οὐ τολμῶσι λέγειν οὐδ᾽ ἀμφισβητεῖν, ὡς οὐχὶ εἴπερ
                <milestone unit="section" n="8d"/>
                ἀδικοῦσί γε δοτέον δίκην, ἀλλ᾽ οἶμαι οὔ φασιν ἀδικεῖν: ἦ γάρ;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἀληθῆ λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἄρα ἐκεῖνό γε ἀμφισβητοῦσιν, ὡς οὐ τὸν ἀδικοῦντα δεῖ διδόναι δίκην, ἀλλ᾽ ἐκεῖνο ἴσως ἀμφισβητοῦσιν, τὸ τίς ἐστιν ὁ ἀδικῶν καὶ τί δρῶν καὶ πότε.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἀληθῆ λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν αὐτά γε ταῦτα καὶ οἱ θεοὶ πεπόνθασιν, εἴπερ στασιάζουσι περὶ τῶν δικαίων καὶ ἀδίκων ὡς ὁ σὸς λόγος, καὶ οἱ μέν φασιν ἀλλήλους ἀδικεῖν, οἱ δὲ οὔ φασιν; ἐπεὶ ἐκεῖνό γε δήπου, ὦ θαυμάσιε, οὐδεὶς οὔτε θεῶν οὔτε
                <milestone unit="section" n="8e"/>
                ἀνθρώπων τολμᾷ λέγειν, ὡς οὐ τῷ γε ἀδικοῦντι δοτέον δίκην.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ναί, τοῦτο μὲν ἀληθὲς λέγεις, ὦ Σώκρατες, τό γε κεφάλαιον.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ ἕκαστόν γε οἶμαι, ὦ Εὐθύφρων, τῶν πραχθέντων ἀμφισβητοῦσιν οἱ ἀμφισβητοῦντες, καὶ ἄνθρωποι καὶ θεοί, εἴπερ ἀμφισβητοῦσιν θεοί: πράξεώς τινος πέρι διαφερόμενοι οἱ μὲν δικαίως φασὶν αὐτὴν πεπρᾶχθαι, οἱ δὲ ἀδίκως: ἆρ᾽ οὐχ οὕτω;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πάνυ γε.
                <milestone unit="page" n="9"/>
                <milestone unit="section" n="9a"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἴθι νυν, ὦ φίλε Εὐθύφρων, δίδαξον καὶ ἐμέ, ἵνα σοφώτερος γένωμαι, τί σοι τεκμήριόν ἐστιν ὡς πάντες θεοὶ ἡγοῦνται ἐκεῖνον ἀδίκως τεθνάναι, ὃς ἂν θητεύων ἀνδροφόνος γενόμενος, συνδεθεὶς ὑπὸ τοῦ δεσπότου τοῦ ἀποθανόντος, φθάσῃ τελευτήσας διὰ τὰ δεσμὰ πρὶν τὸν συνδήσαντα παρὰ τῶν ἐξηγητῶν περὶ αὐτοῦ πυθέσθαι τί χρὴ ποιεῖν, καὶ ὑπὲρ τοῦ τοιούτου δὴ ὀρθῶς ἔχει ἐπεξιέναι καὶ ἐπισκήπτεσθαι φόνου τὸν ὑὸν τῷ πατρί; ἴθι, περὶ τούτων πειρῶ τί μοι
                <milestone unit="section" n="9b"/>
                σαφὲς ἐνδείξασθαι ὡς παντὸς μᾶλλον πάντες θεοὶ ἡγοῦνται ὀρθῶς ἔχειν ταύτην τὴν πρᾶξιν: κἄν μοι ἱκανῶς ἐνδείξῃ, ἐγκωμιάζων σε ἐπὶ σοφίᾳ οὐδέποτε παύσομαι.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἀλλ᾽ ἴσως οὐκ ὀλίγον ἔργον ἐστίν, ὦ Σώκρατες, ἐπεὶ πάνυ γε σαφῶς ἔχοιμι ἂν ἐπιδεῖξαί σοι.
            </p>
        </sp>
        <sp>
            <speaker>
                Σωκράτης
            </speaker>
            <p>
                μανθάνω: ὅτι σοι δοκῶ τῶν δικαστῶν δυσμαθέστερος εἶναι, ἐπεὶ ἐκείνοις γε ἐνδείξῃ δῆλον ὅτι ὡς ἄδικά τέ ἐστιν καὶ οἱ θεοὶ ἅπαντες τὰ τοιαῦτα μισοῦσιν.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πάνυ γε σαφῶς, ὦ Σώκρατες, ἐάνπερ ἀκούωσί γέ μου λέγοντος.
                <milestone unit="section" n="9c"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ ἀκούσονται. ἐάνπερ εὖ δοκῇς λέγειν. τόδε δέ σου ἐνενόησα ἅμα λέγοντος καὶ πρὸς ἐμαυτὸν σκοπῶ:“εἰ ὅτι μάλιστά με Εὐθύφρων διδάξειεν ὡς οἱ θεοὶ ἅπαντες τὸν τοιοῦτον θάνατον ἡγοῦνται ἄδικον εἶναι, τί μᾶλλον ἐγὼ μεμάθηκα παρ᾽ Εὐθύφρονος τί ποτ᾽ ἐστὶν τὸ ὅσιόν τε καὶ τὸ ἀνόσιον; θεομισὲς μὲν γὰρ τοῦτο τὸ ἔργον, ὡς ἔοικεν, εἴη ἄν. ἀλλὰ γὰρ οὐ τούτῳ ἐφάνη ἄρτι ὡρισμένα τὸ ὅσιον καὶ μή: τὸ γὰρ θεομισὲς ὂν καὶ θεοφιλὲς ἐφάνη.”ὥστε τούτου μὲν ἀφίημί σε, ὦ Εὐθύφρων: εἰ βούλει, πάντες αὐτὸ
                <milestone unit="section" n="9d"/>
                ἡγείσθων θεοὶ ἄδικον καὶ πάντες μισούντων. ἀλλ᾽ ἆρα τοῦτο ὃ νῦν ἐπανορθούμεθα ἐν τῷ λόγῳ—ὡς ὃ μὲν ἂν πάντες οἱ θεοὶ μισῶσιν ἀνόσιόν ἐστιν, ὃ δ᾽ ἂν φιλῶσιν, ὅσιον: ὃ δ᾽ ἂν οἱ μὲν φιλῶσιν οἱ δὲ μισῶσιν, οὐδέτερα ἢ ἀμφότερα—ἆρ᾽ οὕτω βούλει ἡμῖν ὡρίσθαι νῦν περὶ τοῦ ὁσίου καὶ τοῦ ἀνοσίου;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                τί γὰρ κωλύει, ὦ Σώκρατες;γ
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδὲν ἐμέ γε, ὦ Εὐθύφρων, ἀλλὰ σὺ δὴ τὸ σὸν σκόπει, εἰ τοῦτο ὑποθέμενος οὕτω ῥᾷστά με διδάξεις ὃ ὑπέσχου.
                <milestone unit="section" n="9e"/>
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἀλλ᾽ ἔγωγε φαίην ἂν τοῦτο εἶναι τὸ ὅσιον ὃ ἂν πάντες οἱ θεοὶ φιλῶσιν, καὶ τὸ ἐναντίον, ὃ ἂν πάντες θεοὶ μισῶσιν, ἀνόσιον.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἐπισκοπῶμεν αὖ τοῦτο, ὦ Εὐθύφρων, εἰ καλῶς λέγεται, ἢ ἐῶμεν καὶ οὕτω ἡμῶν τε αὐτῶν ἀποδεχώμεθα καὶ τῶν ἄλλων, ἐὰν μόνον φῇ τίς τι ἔχειν οὕτω συγχωροῦντες ἔχειν; ἢ σκεπτέον τί λέγει ὁ λέγων;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                σκεπτέον: οἶμαι μέντοι ἔγωγε τοῦτο νυνὶ καλῶς λέγεσθαι.
                <milestone unit="page" n="10"/>
                <milestone unit="section" n="10a"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                τάχ᾽, ὠγαθέ, βέλτιον εἰσόμεθα. ἐννόησον γὰρ τὸ τοιόνδε: ἆρα τὸ ὅσιον ὅτι ὅσιόν ἐστιν φιλεῖται ὑπὸ τῶν θεῶν, ἢ ὅτι φιλεῖται ὅσιόν ἐστιν;γ
            </p>
        </sp>
        <sp>
            <speaker>
                Εὐθύφρων
            </speaker>
            <p>
                οὐκ οἶδ᾽ ὅτι λέγεις, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ ἐγὼ πειράσομαι σαφέστερον φράσαι. λέγομέν τι φερόμενον καὶ φέρον καὶ ἀγόμενον καὶ ἄγον καὶ ὁρώμενον καὶ ὁρῶν καὶ πάντα τὰ τοιαῦτα μανθάνεις ὅτι ἕτερα ἀλλήλων ἐστὶ καὶ ᾗ ἕτερα;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἔγωγέ μοι δοκῶ μανθάνειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ φιλούμενόν τί ἐστιν καὶ τούτου ἕτερον τὸ φιλοῦν;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πῶς γὰρ οὔ;
                <milestone unit="section" n="10b"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                λέγε δή μοι, πότερον τὸ φερόμενον διότι φέρεται φερόμενόν ἐστιν, ἢ δι᾽ ἄλλο τι;γ
            </p>
        </sp>
        <sp>
            <speaker>
                Εὐθύφρων
            </speaker>
            <p>
                οὔκ, ἀλλὰ διὰ τοῦτο.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ τὸ ἀγόμενον δὴ διότι ἄγεται, καὶ τὸ ὁρώμενον διότι ὁρᾶται;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἄρα διότι ὁρώμενόν γέ ἐστιν, διὰ τοῦτο ὁρᾶται, ἀλλὰ τὸ ἐναντίον διότι ὁρᾶται, διὰ τοῦτο ὁρώμενον: οὐδὲ διότι ἀγόμενόν ἐστιν, διὰ τοῦτο ἄγεται, ἀλλὰ διότι ἄγεται, διὰ τοῦτο ἀγόμενον: οὐδὲ διότι φερόμενον φέρεται, ἀλλὰ διότι φέρεται φερόμενον. ἆρα κατάδηλον, ὦ Εὐθύφρων, ὃ
                <milestone unit="section" n="10c"/>
                βούλομαι λέγειν; βούλομαι δὲ τόδε, ὅτι εἴ τι γίγνεται ἤ τι πάσχει, οὐχ ὅτι γιγνόμενόν ἐστι γίγνεται, ἀλλ᾽ ὅτι γίγνεται γιγνόμενόν ἐστιν: οὐδ᾽ ὅτι πάσχον ἐστὶ πάσχει, ἀλλ᾽ ὅτι πάσχει πάσχον ἐστίν: ἢ οὐ συγχωρεῖς οὕτω;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ τὸ φιλούμενον ἢ γιγνόμενόν τί ἐστιν ἢ πάσχον τι ὑπό του;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ τοῦτο ἄρα οὕτως ἔχει ὥσπερ τὰ πρότερα: οὐχ ὅτι φιλούμενόν ἐστιν φιλεῖται ὑπὸ ὧν φιλεῖται, ἀλλ᾽ ὅτι φιλεῖται φιλούμενον;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἀνάγκη.
                <milestone unit="section" n="10d"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δὴ οὖν λέγομεν περὶ τοῦ ὁσίου, ὦ Εὐθύφρων; ἄλλο τι φιλεῖται ὑπὸ θεῶν πάντων, ὡς ὁ σὸς λόγος;γ
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρα διὰ τοῦτο, ὅτι ὅσιόν ἐστιν, ἢ δι᾽ ἄλλο τι;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                οὔκ, ἀλλὰ διὰ τοῦτο.
            </p>
        </sp>
        <sp>
            <speaker>
                Σωκράτης
            </speaker>
            <p>
                διότι ἄρα ὅσιόν ἐστιν φιλεῖται, ἀλλ᾽ οὐχ ὅτι φιλεῖται, διὰ τοῦτο ὅσιόν ἐστιν;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἔοικεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ μὲν δὴ διότι γε φιλεῖται ὑπὸ θεῶν φιλούμενόν ἐστι καὶ θεοφιλές.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἄρα τὸ θεοφιλὲς ὅσιόν ἐστιν, ὦ Εὐθύφρων, οὐδὲ τὸ ὅσιον θεοφιλές, ὡς σὺ λέγεις, ἀλλ᾽ ἕτερον τοῦτο τούτου.
                <milestone unit="section" n="10e"/>
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πῶς δή, ὦ Σώκρατες;γ
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅτι ὁμολογοῦμεν τὸ μὲν ὅσιον διὰ τοῦτο φιλεῖσθαι, ὅτι ὅσιόν ἐστιν, ἀλλ᾽ οὐ διότι φιλεῖται ὅσιον εἶναι: ἦ γάρ;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ δέ γε θεοφιλὲς ὅτι φιλεῖται ὑπὸ θεῶν, αὐτῷ τούτῳ τῷ φιλεῖσθαι θεοφιλὲς εἶναι, ἀλλ᾽ οὐχ ὅτι θεοφιλές, διὰ τοῦτο φιλεῖσθαι.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἀληθῆ λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ εἴ γε ταὐτὸν ἦν, ὦ φίλε Εὐθύφρων, τὸ θεοφιλὲς καὶ τὸ ὅσιον, εἰ μὲν διὰ τὸ ὅσιον εἶναι ἐφιλεῖτο τὸ
                <milestone unit="page" n="11"/>
                <milestone unit="section" n="11a"/>
                ὅσιον, καὶ διὰ τὸ θεοφιλὲς εἶναι ἐφιλεῖτο ἂν τὸ θεοφιλές, εἰ δὲ διὰ τὸ φιλεῖσθαι ὑπὸ θεῶν τὸ θεοφιλὲς θεοφιλὲς ἦν, καὶ τὸ ὅσιον ἂν διὰ τὸ φιλεῖσθαι ὅσιον ἦν: νῦν δὲ ὁρᾷς ὅτι ἐναντίως ἔχετον, ὡς παντάπασιν ἑτέρω ὄντε ἀλλήλων. τὸ μὲν γάρ, ὅτι φιλεῖται, ἐστὶν οἷον φιλεῖσθαι: τὸ δ᾽ ὅτι ἐστὶν οἷον φιλεῖσθαι, διὰ τοῦτο φιλεῖται. καὶ κινδυνεύεις, ὦ Εὐθύφρων, ἐρωτώμενος τὸ ὅσιον ὅτι ποτ᾽ ἐστίν, τὴν μὲν οὐσίαν μοι αὐτοῦ οὐ βούλεσθαι δηλῶσαι, πάθος δέ τι περὶ αὐτοῦ λέγειν, ὅτι πέπονθε τοῦτο τὸ ὅσιον, φιλεῖσθαι ὑπὸ πάντων
                <milestone unit="section" n="11b"/>
                θεῶν: ὅτι δὲ ὄν, οὔπω εἶπες. εἰ οὖν σοι φίλον, μή με ἀποκρύψῃ ἀλλὰ πάλιν εἰπὲ ἐξ ἀρχῆς τί ποτε ὂν τὸ ὅσιον εἴτε φιλεῖται ὑπὸ θεῶν εἴτε ὁτιδὴ πάσχει—οὐ γὰρ περὶ τούτου διοισόμεθα—ἀλλ᾽ εἰπὲ προθύμως τί ἐστιν τό τε ὅσιον καὶ τὸ ἀνόσιον;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἀλλ᾽, ὦ Σώκρατες, οὐκ ἔχω ἔγωγε ὅπως σοι εἴπω ὃ νοῶ: περιέρχεται γάρ πως ἡμῖν ἀεὶ ὃ ἂν προθώμεθα καὶ οὐκ ἐθέλει μένειν ὅπου ἂν ἱδρυσώμεθα αὐτό.
            </p>
        </sp>
        <sp>
            <speaker>
                Σωκράτης
            </speaker>
            <p>
                τοῦ ἡμετέρου προγόνου, ὦ Εὐθύφρων, ἔοικεν εἶναι
                <milestone unit="section" n="11c"/>
                Δαιδάλου τὰ ὑπὸ σοῦ λεγόμενα. καὶ εἰ μὲν αὐτὰ ἐγὼ ἔλεγον καὶ ἐτιθέμην, ἴσως ἄν με ἐπέσκωπτες ὡς ἄρα καὶ ἐμοὶ κατὰ τὴν ἐκείνου συγγένειαν τὰ ἐν τοῖς λόγοις ἔργα ἀποδιδράσκει καὶ οὐκ ἐθέλει μένειν ὅπου ἄν τις αὐτὰ θῇ: νῦν δὲ σαὶ γὰρ αἱ ὑποθέσεις εἰσίν. ἄλλου δή τινος δεῖ σκώμματος: οὐ γὰρ ἐθέλουσι σοὶ μένειν, ὡς καὶ αὐτῷ σοι δοκεῖ.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἐμοὶ δὲ δοκεῖ σχεδόν τι τοῦ αὐτοῦ σκώμματος, ὦ Σώκρατες, δεῖσθαι τὰ λεγόμενα: τὸ γὰρ περιιέναι αὐτοῖς τοῦτο καὶ μὴ μένειν ἐν τῷ αὐτῷ οὐκ ἐγώ εἰμι ὁ ἐντιθείς,
                <milestone unit="section" n="11d"/>
                ἀλλὰ σύ μοι δοκεῖς ὁ Δαίδαλος, ἐπεὶ ἐμοῦ γε ἕνεκα ἔμενεν ἂν ταῦτα οὕτως.
            </p>
        </sp>
        <sp>
            <speaker>
                Σωκράτης
            </speaker>
            <p>
                κινδυνεύω ἄρα, ὦ ἑταῖρε, ἐκείνου τοῦ ἀνδρὸς δεινότερος γεγονέναι τὴν τέχνην τοσούτῳ, ὅσῳ ὁ μὲν τὰ αὑτοῦ μόνα ἐποίει οὐ μένοντα, ἐγὼ δὲ πρὸς τοῖς ἐμαυτοῦ, ὡς ἔοικε, καὶ τὰ ἀλλότρια. καὶ δῆτα τοῦτό μοι τῆς τέχνης ἐστὶ κομψότατον, ὅτι ἄκων εἰμὶ σοφός: ἐβουλόμην γὰρ ἄν μοι τοὺς λόγους μένειν καὶ ἀκινήτως ἱδρῦσθαι μᾶλλον ἢ πρὸς τῇ
                <milestone unit="section" n="11e"/>
                Δαιδάλου σοφίᾳ τὰ Ταντάλου χρήματα γενέσθαι. καὶ τούτων μὲν ἅδην: ἐπειδὴ δέ μοι δοκεῖς σὺ τρυφᾶν, αὐτός σοι συμπροθυμήσομαι[δεῖξαι]ὅπως ἄν με διδάξῃς περὶ τοῦ ὁσίου. καὶ μὴ προαποκάμῃς: ἰδὲ γὰρ εἰ οὐκ ἀναγκαῖόν σοι δοκεῖ δίκαιον εἶναι πᾶν τὸ ὅσιον.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἔμοιγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν καὶ πᾶν τὸ δίκαιον ὅσιον; ἢ τὸ μὲν ὅσιον
                <milestone unit="page" n="12"/>
                <milestone unit="section" n="12a"/>
                πᾶν δίκαιον, τὸ δὲ δίκαιον οὐ πᾶν ὅσιον, ἀλλὰ τὸ μὲν αὐτοῦ ὅσιον, τὸ δέ τι καὶ ἄλλο;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                οὐχ ἕπομαι, ὦ Σώκρατες, τοῖς λεγομένοις.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν νεώτερός γέ μου εἶ οὐκ ἔλαττον ἢ ὅσῳ σοφώτερος: ἀλλ᾽, ὃ λέγω, τρυφᾷς ὑπὸ πλούτου τῆς σοφίας. ἀλλ᾽, ὦ μακάριε, σύντεινε σαυτόν: καὶ γὰρ οὐδὲ χαλεπὸν κατανοῆσαι ὃ λέγω. λέγω γὰρ δὴ τὸ ἐναντίον ἢ ὁ ποιητὴς ἐποίησεν ὁ ποιήσας—
                <quote type="verse">
                    <l met="dactylic">
                        Ζῆνα δὲ τὸν[θ᾽]ἔρξαντα καὶ ὃς τάδε πάντ᾽ ἐφύτευσεν
                    </l>
                </quote>
                <milestone unit="section" n="12b"/>
                <cit>
                    <quote type="verse">
                        <l met="c">
                            οὐκ ἐθέλει νεικεῖν: ἵνα γὰρ δέος ἔνθα καὶ αἰδώς.
                        </l>
                    </quote>
                    <bibl>
                        Stasinus Cypria Fr. 20
                    </bibl>
                </cit>
                ἐγὼ οὖν τούτῳ διαφέρομαι τῷ ποιητῇ. εἴπω σοι ὅπῃ;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐ δοκεῖ μοι εἶναι“ἵνα δέος ἔνθα καὶ αἰδώς”πολλοὶ γάρ μοι δοκοῦσι καὶ νόσους καὶ πενίας καὶ ἄλλα πολλὰ τοιαῦτα δεδιότες δεδιέναι μέν, αἰδεῖσθαι δὲ μηδὲν ταῦτα ἃ δεδίασιν: οὐ καὶ σοὶ δοκεῖ;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ ἵνα γε αἰδὼς ἔνθα καὶ δέος εἶναι: ἐπεὶ ἔστιν ὅστις αἰδούμενός τι πρᾶγμα καὶ αἰσχυνόμενος οὐ πεφόβηταί
                <milestone unit="section" n="12c"/>
                τε καὶ δέδοικεν ἅμα δόξαν πονηρίας;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                δέδοικε μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἄρ᾽ ὀρθῶς ἔχει λέγειν:“ἵνα γὰρ δέος ἔνθα καὶ αἰδώς,”ἀλλ᾽ ἵνα μὲν αἰδὼς ἔνθα καὶ δέος, οὐ μέντοι ἵνα γε δέος πανταχοῦ αἰδώς: ἐπὶ πλέον γὰρ οἶμαι δέος αἰδοῦς. μόριον γὰρ αἰδὼς δέους ὥσπερ ἀριθμοῦ περιττόν, ὥστε οὐχ ἵναπερ ἀριθμὸς ἔνθα καὶ περιττόν, ἵνα δὲ περιττὸν ἔνθα καὶ ἀριθμός. ἕπῃ γάρ που νῦν γε;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ τοιοῦτον τοίνυν καὶ ἐκεῖ λέγων ἠρώτων: ἆρα ἵνα
                <milestone unit="section" n="12d"/>
                δίκαιον ἔνθα καὶ ὅσιον; ἢ ἵνα μὲν ὅσιον ἔνθα καὶ δίκαιον, ἵνα δὲ δίκαιον οὐ πανταχοῦ ὅσιον: μόριον γὰρ τοῦ δικαίου τὸ ὅσιον; οὕτω φῶμεν ἢ ἄλλως σοι δοκεῖ;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                οὔκ, ἀλλ᾽ οὕτω. φαίνῃ γάρ μοι ὀρθῶς λέγειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅρα δὴ τὸ μετὰ τοῦτο. εἰ γὰρ μέρος τὸ ὅσιον τοῦ δικαίου, δεῖ δὴ ἡμᾶς, ὡς ἔοικεν, ἐξευρεῖν τὸ ποῖον μέρος ἂν εἴη τοῦ δικαίου τὸ ὅσιον. εἰ μὲν οὖν σύ με ἠρώτας τι τῶν νυνδή, οἷον ποῖον μέρος ἐστὶν ἀριθμοῦ τὸ ἄρτιον καὶ τίς ὢν τυγχάνει οὗτος ὁ ἀριθμός, εἶπον ἂν ὅτι ὃς ἂν μὴ σκαληνὸς ᾖ ἀλλ᾽ ἰσοσκελής: ἢ οὐ δοκεῖ σοι;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἔμοιγε.
                <milestone unit="section" n="12e"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                πειρῶ δὴ καὶ σὺ ἐμὲ οὕτω διδάξαι τὸ ποῖον μέρος τοῦ δικαίου ὅσιόν ἐστιν, ἵνα καὶ Μελήτῳ λέγωμεν μηκέθ᾽ ἡμᾶς ἀδικεῖν μηδὲ ἀσεβείας γράφεσθαι, ὡς ἱκανῶς ἤδη παρὰ σοῦ μεμαθηκότας τά τε εὐσεβῆ καὶ ὅσια καὶ τὰ μή.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                τοῦτο τοίνυν ἔμοιγε δοκεῖ, ὦ Σώκρατες, τὸ μέρος τοῦ δικαίου εἶναι εὐσεβές τε καὶ ὅσιον, τὸ περὶ τὴν τῶν θεῶν θεραπείαν, τὸ δὲ περὶ τὴν τῶν ἀνθρώπων τὸ λοιπὸν εἶναι τοῦ δικαίου μέρος.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ καλῶς γέ μοι, ὦ Εὐθύφρων, φαίνῃ λέγειν, ἀλλὰ
                <milestone unit="page" n="13"/>
                <milestone unit="section" n="13a"/>
                σμικροῦ τινος ἔτι ἐνδεής εἰμι: τὴν γὰρ θεραπείαν οὔπω συνίημι ἥντινα ὀνομάζεις. οὐ γάρ που λέγεις γε, οἷαίπερ καὶ αἱ περὶ τὰ ἄλλα θεραπεῖαί εἰσιν, τοιαύτην καὶ περὶ θεούς—λέγομεν γάρ που—οἷόν φαμεν ἵππους οὐ πᾶς ἐπίσταται θεραπεύειν ἀλλὰ ὁ ἱππικός: ἦ γάρ;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἡ γάρ που ἱππικὴ ἵππων θεραπεία.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδέ γε κύνας πᾶς ἐπίσταται θεραπεύειν ἀλλὰ ὁ κυνηγετικός.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                οὕτω.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἡ γάρ που κυνηγετικὴ κυνῶν θεραπεία.
                <milestone unit="section" n="13b"/>
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἡ δέ γε βοηλατικὴ βοῶν.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἡ δὲ δὴ ὁσιότης τε καὶ εὐσέβεια θεῶν, ὦ Εὐθύφρων; οὕτω λέγεις;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν θεραπεία γε πᾶσα ταὐτὸν διαπράττεται; οἷον τοιόνδε: ἐπ᾽ ἀγαθῷ τινί ἐστι καὶ ὠφελίᾳ τοῦ θεραπευομένου, ὥσπερ ὁρᾷς δὴ ὅτι οἱ ἵπποι ὑπὸ τῆς ἱππικῆς θεραπευόμενοι ὠφελοῦνται καὶ βελτίους γίγνονται: ἢ οὐ δοκοῦσί σοι;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἔμοιγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ οἱ κύνες γέ που ὑπὸ τῆς κυνηγετικῆς, καὶ οἱ
                <milestone unit="section" n="13c"/>
                βόες ὑπὸ τῆς βοηλατικῆς, καὶ τἆλλα πάντα ὡσαύτως: ἢ ἐπὶ βλάβῃ οἴει τοῦ θεραπευομένου τὴν θεραπείαν εἶναι;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                μὰ Δί᾽ οὐκ ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ ἐπ᾽ ὠφελίᾳ;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἦ οὖν καὶ ἡ ὁσιότης θεραπεία οὖσα θεῶν ὠφελία τέ ἐστι θεῶν καὶ βελτίους τοὺς θεοὺς ποιεῖ; καὶ σὺ τοῦτο συγχωρήσαις ἄν, ὡς ἐπειδάν τι ὅσιον ποιῇς, βελτίω τινὰ τῶν θεῶν ἀπεργάζῃ;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                μὰ Δί᾽ οὐκ ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδὲ γὰρ ἐγώ, ὦ Εὐθύφρων, οἶμαί σε τοῦτο λέγειν—πολλοῦ καὶ δέω—ἀλλὰ τούτου δὴ ἕνεκα καὶ ἀνηρόμην
                <milestone unit="section" n="13d"/>
                τίνα ποτὲ λέγοις τὴν θεραπείαν τῶν θεῶν, οὐχ ἡγούμενός σε τοιαύτην λέγειν.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                καὶ ὀρθῶς γε, ὦ Σώκρατες: οὐ γὰρ τοιαύτην λέγω.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἶεν: ἀλλὰ τίς δὴ θεῶν θεραπεία εἴη ἂν ἡ ὁσιότης;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἥνπερ, ὦ Σώκρατες, οἱ δοῦλοι τοὺς δεσπότας θεραπεύουσιν.
            </p>
        </sp>
        <sp>
            <speaker>
                Σωκράτης
            </speaker>
            <p>
                μανθάνω: ὑπηρετική τις ἄν, ὡς ἔοικεν, εἴη θεοῖς.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔχοις ἂν οὖν εἰπεῖν ἡ ἰατροῖς ὑπηρετικὴ εἰς τίνος ἔργου ἀπεργασίαν τυγχάνει οὖσα ὑπηρετική; οὐκ εἰς ὑγιείας οἴει;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἔγωγε.
                <milestone unit="section" n="13e"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δὲ ἡ ναυπηγοῖς ὑπηρετική; εἰς τίνος ἔργου ἀπεργασίαν ὑπηρετική ἐστιν;γ
            </p>
        </sp>
        <sp>
            <speaker>
                Εὐθύφρων
            </speaker>
            <p>
                δῆλον ὅτι, ὦ Σώκρατες, εἰς πλοίου.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ ἡ οἰκοδόμοις γέ που εἰς οἰκίας;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰπὲ δή, ὦ ἄριστε: ἡ δὲ θεοῖς ὑπηρετικὴ εἰς τίνος ἔργου ἀπεργασίαν ὑπηρετικὴ ἂν εἴη; δῆλον γὰρ ὅτι σὺ οἶσθα, ἐπειδήπερ τά γε θεῖα κάλλιστα φῂς εἰδέναι ἀνθρώπων.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                καὶ ἀληθῆ γε λέγω, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰπὲ δὴ πρὸς Διὸς τί ποτέ ἐστιν ἐκεῖνο τὸ πάγκαλον ἔργον ὃ οἱ θεοὶ ἀπεργάζονται ἡμῖν ὑπηρέταις χρώμενοι;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πολλὰ καὶ καλά, ὦ Σώκρατες.
                <milestone unit="page" n="14"/>
                <milestone unit="section" n="14a"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ γὰρ οἱ στρατηγοί, ὦ φίλε: ἀλλ᾽ ὅμως τὸ κεφάλαιον αὐτῶν ῥᾳδίως ἂν εἴποις, ὅτι νίκην ἐν τῷ πολέμῳ ἀπεργάζονται: ἢ οὔ;γ
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                πολλὰ δέ γ᾽, οἶμαι, καὶ καλὰ καὶ οἱ γεωργοί: ἀλλ᾽ ὅμως τὸ κεφάλαιον αὐτῶν ἐστιν τῆς ἀπεργασίας ἡ ἐκ τῆς γῆς τροφή.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δὲ δὴ τῶν πολλῶν καὶ καλῶν ἃ οἱ θεοὶ ἀπεργάζονται; τί τὸ κεφάλαιόν ἐστι τῆς ἐργασίας;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                καὶ ὀλίγον σοι πρότερον εἶπον, ὦ Σώκρατες, ὅτι
                <milestone unit="section" n="14b"/>
                πλείονος ἔργου ἐστὶν ἀκριβῶς πάντα ταῦτα ὡς ἔχει μαθεῖν: τόδε μέντοι σοι ἁπλῶς λέγω, ὅτι ἐὰν μὲν κεχαρισμένα τις ἐπίστηται τοῖς θεοῖς λέγειν τε καὶ πράττειν εὐχόμενός τε καὶ θύων, ταῦτ᾽ ἔστι τὰ ὅσια, καὶ σῴζει τὰ τοιαῦτα τούς τε ἰδίους οἴκους καὶ τὰ κοινὰ τῶν πόλεων: τὰ δ᾽ ἐναντία τῶν κεχαρισμένων ἀσεβῆ, ἃ δὴ καὶ ἀνατρέπει ἅπαντα καὶ ἀπόλλυσιν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἦ πολύ μοι διὰ βραχυτέρων, ὦ Εὐθύφρων, εἰ ἐβούλου, εἶπες ἂν τὸ κεφάλαιον ὧν ἠρώτων: ἀλλὰ γὰρ οὐ
                <milestone unit="section" n="14c"/>
                πρόθυμός με εἶ διδάξαι—δῆλος εἶ. καὶ γὰρ νῦν ἐπειδὴ ἐπ᾽ αὐτῷ ἦσθα ἀπετράπου, ὃ εἰ ἀπεκρίνω, ἱκανῶς ἂν ἤδη παρὰ σοῦ τὴν ὁσιότητα ἐμεμαθήκη. νῦν δὲ ἀνάγκη γὰρ τὸν ἐρῶντα τῷ ἐρωμένῳ ἀκολουθεῖν ὅπῃ ἂν ἐκεῖνος ὑπάγῃ, τί δὴ αὖ λέγεις τὸ ὅσιον εἶναι καὶ τὴν ὁσιότητα; οὐχὶ ἐπιστήμην τινὰ τοῦ θύειν τε καὶ εὔχεσθαι;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τὸ θύειν δωρεῖσθαί ἐστι τοῖς θεοῖς, τὸ δ᾽ εὔχεσθαι αἰτεῖν τοὺς θεούς;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                καὶ μάλα, ὦ Σώκρατες.
                <milestone unit="section" n="14d"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐπιστήμη ἄρα αἰτήσεως καὶ δόσεως θεοῖς ὁσιότης ἂν εἴη ἐκ τούτου τοῦ λόγου.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πάνυ καλῶς, ὦ Σώκρατες, συνῆκας ὃ εἶπον.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐπιθυμητὴς γάρ εἰμι, ὦ φίλε, τῆς σῆς σοφίας καὶ προσέχω τὸν νοῦν αὐτῇ, ὥστε οὐ χαμαὶ πεσεῖται ὅτι ἂν εἴπῃς. ἀλλά μοι λέξον τίς αὕτη ἡ ὑπηρεσία ἐστὶ τοῖς θεοῖς; αἰτεῖν τε φῂς αὐτοὺς καὶ διδόναι ἐκείνοις;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν οὐ τό γε ὀρθῶς αἰτεῖν ἂν εἴη ὧν δεόμεθα παρ᾽ ἐκείνων, ταῦτα αὐτοὺς αἰτεῖν;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἀλλὰ τί;
                <milestone unit="section" n="14e"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ αὖ τὸ διδόναι ὀρθῶς, ὧν ἐκεῖνοι τυγχάνουσιν δεόμενοι παρ᾽ ἡμῶν, ταῦτα ἐκείνοις αὖ ἀντιδωρεῖσθαι; οὐ γάρ που τεχνικόν γ᾽ ἂν εἴη δωροφορεῖν διδόντα τῳ ταῦτα ὧν οὐδὲν δεῖται.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἀληθῆ λέγεις, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐμπορικὴ ἄρα τις ἂν εἴη, ὦ Εὐθύφρων, τέχνη ἡ ὁσιότης θεοῖς καὶ ἀνθρώποις παρ᾽ ἀλλήλων.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἐμπορική, εἰ οὕτως ἥδιόν σοι ὀνομάζειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ οὐδὲν ἥδιον ἔμοιγε, εἰ μὴ τυγχάνει ἀληθὲς ὄν. φράσον δέ μοι, τίς ἡ ὠφελία τοῖς θεοῖς τυγχάνει οὖσα ἀπὸ τῶν δώρων ὧν παρ᾽ ἡμῶν λαμβάνουσιν; ἃ μὲν γὰρ διδόασι
                <milestone unit="page" n="15"/>
                <milestone unit="section" n="15a"/>
                παντὶ δῆλον: οὐδὲν γὰρ ἡμῖν ἐστιν ἀγαθὸν ὅτι ἂν μὴ ἐκεῖνοι δῶσιν. ἃ δὲ παρ᾽ ἡμῶν λαμβάνουσιν, τί ὠφελοῦνται; ἢ τοσοῦτον αὐτῶν πλεονεκτοῦμεν κατὰ τὴν ἐμπορίαν, ὥστε πάντα τὰ ἀγαθὰ παρ᾽ αὐτῶν λαμβάνομεν, ἐκεῖνοι δὲ παρ᾽ ἡμῶν οὐδέν;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἀλλ᾽ οἴει, ὦ Σώκρατες, τοὺς θεοὺς ὠφελεῖσθαι ἀπὸ τούτων ἃ παρ᾽ ἡμῶν λαμβάνουσιν;γ
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ τί δήποτ᾽ ἂν εἴη ταῦτα, ὦ Εὐθύφρων, τὰ παρ᾽ ἡμῶν δῶρα τοῖς θεοῖς;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                τί δ᾽ οἴει ἄλλο ἢ τιμή τε καὶ γέρα καί, ὅπερ ἐγὼ ἄρτι ἔλεγον, χάρις;
                <milestone unit="section" n="15b"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                κεχαρισμένον ἄρα ἐστίν, ὦ Εὐθύφρων, τὸ ὅσιον, ἀλλ᾽ οὐχὶ ὠφέλιμον οὐδὲ φίλον τοῖς θεοῖς;γ
            </p>
        </sp>
        <sp>
            <speaker>
                Εὐθύφρων
            </speaker>
            <p>
                οἶμαι ἔγωγε πάντων γε μάλιστα φίλον.
            </p>
        </sp>
        <sp>
            <speaker>
                Σωκράτης
            </speaker>
            <p>
                τοῦτο ἄρ᾽ ἐστὶν αὖ, ὡς ἔοικε, τὸ ὅσιον, τὸ τοῖς θεοῖς φίλον.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                μάλιστά γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                θαυμάσῃ οὖν ταῦτα λέγων ἐάν σοι οἱ λόγοι φαίνωνται μὴ μένοντες ἀλλὰ βαδίζοντες, καὶ ἐμὲ αἰτιάσῃ τὸν Δαίδαλον βαδίζοντας αὐτοὺς ποιεῖν, αὐτὸς ὢν πολύ γε τεχνικώτερος τοῦ Δαιδάλου καὶ κύκλῳ περιιόντα ποιῶν; ἢ οὐκ αἰσθάνῃ ὅτι ὁ λόγος ἡμῖν περιελθὼν πάλιν εἰς ταὐτὸν
                <milestone unit="section" n="15c"/>
                ἥκει; μέμνησαι γάρ που ὅτι ἐν τῷ πρόσθεν τό τε ὅσιον καὶ τὸ θεοφιλὲς οὐ ταὐτὸν ἡμῖν ἐφάνη ἀλλ᾽ ἕτερα ἀλλήλων: ἢ οὐ μέμνησαι;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                νῦν οὖν οὐκ ἐννοεῖς ὅτι τὸ τοῖς θεοῖς φίλον φῂς ὅσιον εἶναι; τοῦτο δ᾽ ἄλλο τι ἢ θεοφιλὲς γίγνεται; ἢ οὔ;
            </p>
        </sp>
        <sp>
            <speaker>
                Εὐθύφρων
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἢ ἄρτι οὐ καλῶς ὡμολογοῦμεν, ἢ εἰ τότε καλῶς, νῦν οὐκ ὀρθῶς τιθέμεθα.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                ἔοικεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐξ ἀρχῆς ἄρα ἡμῖν πάλιν σκεπτέον τί ἐστι τὸ ὅσιον, ὡς ἐγὼ πρὶν ἂν μάθω ἑκὼν εἶναι οὐκ ἀποδειλιάσω.
                <milestone unit="section" n="15d"/>
                ἀλλὰ μή με ἀτιμάσῃς ἀλλὰ παντὶ τρόπῳ προσσχὼν τὸν νοῦν ὅτι μάλιστα νῦν εἰπὲ τὴν ἀλήθειαν: οἶσθα γὰρ εἴπερ τις ἄλλος ἀνθρώπων, καὶ οὐκ ἀφετέος εἶ ὥσπερ ὁ Πρωτεὺς πρὶν ἂν εἴπῃς. εἰ γὰρ μὴ ᾔδησθα σαφῶς τό τε ὅσιον καὶ τὸ ἀνόσιον, οὐκ ἔστιν ὅπως ἄν ποτε ἐπεχείρησας ὑπὲρ ἀνδρὸς θητὸς ἄνδρα πρεσβύτην πατέρα διωκάθειν φόνου, ἀλλὰ καὶ τοὺς θεοὺς ἂν ἔδεισας παρακινδυνεύειν μὴ οὐκ ὀρθῶς αὐτὸ ποιήσοις, καὶ τοὺς ἀνθρώπους ᾐσχύνθης: νῦν δὲ εὖ οἶδα ὅτι
                <milestone unit="section" n="15e"/>
                σαφῶς οἴει εἰδέναι τό τε ὅσιον καὶ μή. εἰπὲ οὖν, ὦ βέλτιστε Εὐθύφρων, καὶ μὴ ἀποκρύψῃ ὅτι αὐτὸ ἡγῇ.
            </p>
        </sp>
        <sp>
            <speaker>
                Εὐθύφρων
            </speaker>
            <p>
                εἰς αὖθις τοίνυν, ὦ Σώκρατες: νῦν γὰρ σπεύδω ποι, καί μοι ὥρα ἀπιέναι.
            </p>
        </sp>
        <sp>
            <speaker>
                Σωκράτης
            </speaker>
            <p>
                οἷα ποιεῖς, ὦ ἑταῖρε. ἀπ᾽ ἐλπίδος με καταβαλὼν μεγάλης ἀπέρχῃ ἣν εἶχον, ὡς παρὰ σοῦ μαθὼν τά τε ὅσια καὶ μὴ καὶ τῆς πρὸς Μέλητον γραφῆς ἀπαλλάξομαι, ἐνδειξάμενος
                <milestone unit="page" n="16"/>
                <milestone unit="section" n="16a"/>
                ἐκείνῳ ὅτι σοφὸς ἤδη παρ᾽ Εὐθύφρονος τὰ θεῖα γέγονα καὶ ὅτι οὐκέτι ὑπ᾽ ἀγνοίας αὐτοσχεδιάζω οὐδὲ καινοτομῶ περὶ αὐτά, καὶ δὴ καὶ τὸν ἄλλον βίον ὅτι ἄμεινον βιωσοίμην.
            </p>
        </sp>
    </body>
</text>
