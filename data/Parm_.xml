<?xml version="1.0" encoding="UTF-8"?>
<text n="Parm.">
    <body>
        <head>
            Παρμενίδης
        </head>
        <castList>
            <castItem type="role">
                <role>
                    Κέφαλος
                </role>
            </castItem>
        </castList>
        <milestone unit="page" n="126"/>
        <milestone unit="section" n="126a"/>
        <sp>
            <speaker>
                Κέφαλος
            </speaker>
            <p>
                ἐπειδὴ Ἀθήναζε οἴκοθεν ἐκ Κλαζομενῶν ἀφικόμεθα, κατ᾽ ἀγορὰν ἐνετύχομεν Ἀδειμάντῳ τε καὶ Γλαύκωνι: καί μου λαβόμενος τῆς χειρὸς ὁ Ἀδείμαντος, Χαῖρ᾽, ἔφη, ὦ Κέφαλε, καὶ εἴ του δέῃ τῶν τῇδε ὧν ἡμεῖς δυνατοί, φράζε.
                <milestone ed="P" unit="para"/>
                ἀλλὰ μὲν δή, εἶπον ἐγώ, πάρειμί γε ἐπ᾽ αὐτὸ τοῦτο, δεησόμενος ὑμῶν.
                <milestone ed="P" unit="para"/>
                λέγοις ἄν, ἔφη, τὴν δέησιν.
                <milestone unit="section" n="126b"/>
                <milestone ed="P" unit="para"/>
                καὶ ἐγὼ εἶπον: τῷ ἀδελφῷ ὑμῶν τῷ ὁμομητρίῳ τί ἦν ὄνομα; οὐ γὰρ μέμνημαι. παῖς δέ που ἦν, ὅτε τὸ πρότερον ἐπεδήμησα δεῦρο ἐκ Κλαζομενῶν: πολὺς δὲ ἤδη χρόνος ἐξ ἐκείνου. τῷ μὲν γὰρ πατρί, δοκῶ, Πυριλάμπης ὄνομα.
                <milestone ed="P" unit="para"/>
                πάνυ γε, ἔφη.
                <milestone ed="P" unit="para"/>
                αὐτῷ δέ γε;
                <milestone ed="P" unit="para"/>
                Ἀντιφῶν. ἀλλὰ τί μάλιστα πυνθάνῃ;
                <milestone ed="P" unit="para"/>
                οἵδε, εἶπον ἐγώ, πολῖταί τ᾽ ἐμοί εἰσι, μάλα φιλόσοφοι, ἀκηκόασί τε ὅτι οὗτος ὁ Ἀντιφῶν Πυθοδώρῳ τινὶ Ζήνωνος
                <milestone unit="section" n="126c"/>
                ἑταίρῳ πολλὰ ἐντετύχηκε, καὶ τοὺς λόγους, οὕς ποτε Σωκράτης καὶ Ζήνων καὶ Παρμενίδης διελέχθησαν, πολλάκις ἀκούσας τοῦ Πυθοδώρου ἀπομνημονεύει.
                <milestone ed="P" unit="para"/>
                ἀληθῆ, ἔφη, λέγεις.
                <milestone ed="P" unit="para"/>
                τούτων τοίνυν, εἶπον, δεόμεθα διακοῦσαι.
                <milestone ed="P" unit="para"/>
                ἀλλ᾽ οὐ χαλεπόν, ἔφη: μειράκιον γὰρ ὢν αὐτοὺς εὖ μάλα διεμελέτησεν, ἐπεὶ νῦν γε κατὰ τὸν πάππον τε καὶ ὁμώνυμον πρὸς ἱππικῇ τὰ πολλὰ διατρίβει. ἀλλ᾽ εἰ δεῖ, ἴωμεν παρ᾽ αὐτόν: ἄρτι γὰρ ἐνθένδε οἴκαδε οἴχεται, οἰκεῖ δὲ ἐγγὺς ἐν Μελίτῃ.
                <milestone unit="page" n="127"/>
                <milestone unit="section" n="127a"/>
                <milestone ed="P" unit="para"/>
                ταῦτα εἰπόντες ἐβαδίζομεν, καὶ κατελάβομεν τὸν Ἀντιφῶντα οἴκοι, χαλινόν τινα χαλκεῖ ἐκδιδόντα σκευάσαι: ἐπειδὴ δὲ ἐκείνου ἀπηλλάγη οἵ τε ἀδελφοὶ ἔλεγον αὐτῷ ὧν ἕνεκα παρεῖμεν, ἀνεγνώρισέν τέ με ἐκ τῆς προτέρας ἐπιδημίας καί με ἠσπάζετο, καὶ δεομένων ἡμῶν διελθεῖν τοὺς λόγους, τὸ μὲν πρῶτον ὤκνει—πολὺ γὰρ ἔφη ἔργον εἶναι—ἔπειτα μέντοι διηγεῖτο. ἔφη δὲ δὴ ὁ Ἀντιφῶν λέγειν τὸν Πυθόδωρον ὅτι ἀφίκοιντό ποτε εἰς Παναθήναια τὰ μεγάλα
                <milestone unit="section" n="127b"/>
                Ζήνων τε καὶ Παρμενίδης. τὸν μὲν οὖν Παρμενίδην εὖ μάλα ἤδη πρεσβύτην εἶναι, σφόδρα πολιόν, καλὸν δὲ κἀγαθὸν τὴν ὄψιν, περὶ ἔτη μάλιστα πέντε καὶ ἑξήκοντα: Ζήνωνα δὲ ἐγγὺς τῶν τετταράκοντα τότε εἶναι, εὐμήκη δὲ καὶ χαρίεντα ἰδεῖν, καὶ λέγεσθαι αὐτὸν παιδικὰ τοῦ Παρμενίδου γεγονέναι. καταλύειν δὲ αὐτοὺς ἔφη παρὰ τῷ
                <milestone unit="section" n="127c"/>
                Πυθοδώρῳ ἐκτὸς τείχους ἐν Κεραμεικῷ: οἷ δὴ καὶ ἀφικέσθαι τόν τε Σωκράτη καὶ ἄλλους τινὰς μετ᾽ αὐτοῦ πολλούς, ἐπιθυμοῦντας ἀκοῦσαι τῶν τοῦ Ζήνωνος γραμμάτων—τότε γὰρ αὐτὰ πρῶτον ὑπ᾽ ἐκείνων κομισθῆναι—Σωκράτη δὲ εἶναι τότε σφόδρα νέον. ἀναγιγνώσκειν οὖν αὐτοῖς τὸν Ζήνωνα αὐτόν, τὸν δὲ Παρμενίδην τυχεῖν ἔξω ὄντα: καὶ εἶναι πάνυ βραχὺ ἔτι λοιπὸν τῶν λόγων ἀναγιγνωσκομένων, ἡνίκα
                <milestone unit="section" n="127d"/>
                αὐτός τε ἐπεισελθεῖν ἔφη ὁ Πυθόδωρος ἔξωθεν καὶ τὸν Παρμενίδην μετ᾽ αὐτοῦ καὶ Ἀριστοτέλη τὸν τῶν τριάκοντα γενόμενον, καὶ σμίκρ᾽ ἄττα ἔτι ἐπακοῦσαι τῶν γραμμάτων: οὐ μὴν αὐτός γε, ἀλλὰ καὶ πρότερον ἀκηκοέναι τοῦ Ζήνωνος.
                <milestone ed="P" unit="para"/>
                τὸν οὖν Σωκράτη ἀκούσαντα πάλιν τε κελεῦσαι τὴν πρώτην ὑπόθεσιν τοῦ πρώτου λόγου ἀναγνῶναι, καὶ ἀναγνωσθείσης,
                <milestone unit="section" n="127e"/>
                πῶς, φάναι, ὦ Ζήνων, τοῦτο λέγεις; εἰ πολλά ἐστι τὰ ὄντα, ὡς ἄρα δεῖ αὐτὰ ὅμοιά τε εἶναι καὶ ἀνόμοια, τοῦτο δὲ δὴ ἀδύνατον: οὔτε γὰρ τὰ ἀνόμοια ὅμοια οὔτε τὰ ὅμοια ἀνόμοια οἷόν τε εἶναι; οὐχ οὕτω λέγεις;
                <milestone ed="P" unit="para"/>
                οὕτω, φάναι τὸν Ζήνωνα.
                <milestone ed="P" unit="para"/>
                οὐκοῦν εἰ ἀδύνατον τά τε ἀνόμοια ὅμοια εἶναι καὶ τὰ ὅμοια ἀνόμοια, ἀδύνατον δὴ καὶ πολλὰ εἶναι; εἰ γὰρ πολλὰ εἴη, πάσχοι ἂν τὰ ἀδύνατα. ἆρα τοῦτό ἐστιν ὃ βούλονταί σου οἱ λόγοι, οὐκ ἄλλο τι ἢ διαμάχεσθαι παρὰ πάντα τὰ λεγόμενα ὡς οὐ πολλά ἐστι; καὶ τούτου αὐτοῦ οἴει σοι τεκμήριον εἶναι ἕκαστον τῶν λόγων, ὥστε καὶ ἡγῇ τοσαῦτα τεκμήρια παρέχεσθαι, ὅσουσπερ λόγους γέγραφας, ὡς οὐκ
                <milestone unit="page" n="128"/>
                <milestone unit="section" n="128a"/>
                ἔστι πολλά; οὕτω λέγεις, ἢ ἐγὼ οὐκ ὀρθῶς καταμανθάνω;
                <milestone ed="P" unit="para"/>
                οὔκ, ἀλλά, φάναι τὸν Ζήνωνα, καλῶς συνῆκας ὅλον τὸ γράμμα ὃ βούλεται.
                <milestone ed="P" unit="para"/>
                μανθάνω, εἰπεῖν τὸν Σωκράτη, ὦ Παρμενίδη, ὅτι Ζήνων ὅδε οὐ μόνον τῇ ἄλλῃ σου φιλίᾳ βούλεται ᾠκειῶσθαι, ἀλλὰ καὶ τῷ συγγράμματι. ταὐτὸν γὰρ γέγραφε τρόπον τινὰ ὅπερ σύ, μεταβάλλων δὲ ἡμᾶς πειρᾶται ἐξαπατᾶν ὡς ἕτερόν τι λέγων. σὺ μὲν γὰρ ἐν τοῖς ποιήμασιν ἓν φῂς εἶναι τὸ
                <milestone unit="section" n="128b"/>
                πᾶν, καὶ τούτων τεκμήρια παρέχῃ καλῶς τε καὶ εὖ: ὅδε δὲ αὖ οὐ πολλά φησιν εἶναι, τεκμήρια δὲ καὶ αὐτὸς πάμπολλα καὶ παμμεγέθη παρέχεται. τὸ οὖν τὸν μὲν ἓν φάναι, τὸν δὲ μὴ πολλά, καὶ οὕτως ἑκάτερον λέγειν ὥστε μηδὲν τῶν αὐτῶν εἰρηκέναι δοκεῖν σχεδόν τι λέγοντας ταὐτά, ὑπὲρ ἡμᾶς τοὺς ἄλλους φαίνεται ὑμῖν τὰ εἰρημένα εἰρῆσθαι.
                <milestone ed="P" unit="para"/>
                ναί, φάναι τὸν Ζήνωνα, ὦ Σώκρατες. σὺ δ᾽ οὖν τὴν ἀλήθειαν τοῦ γράμματος οὐ πανταχοῦ ᾔσθησαι. καίτοι
                <milestone unit="section" n="128c"/>
                ὥσπερ γε αἱ Λάκαιναι σκύλακες εὖ μεταθεῖς τε καὶ ἰχνεύεις τὰ λεχθέντα: ἀλλὰ πρῶτον μέν σε τοῦτο λανθάνει, ὅτι οὐ παντάπασιν οὕτω σεμνύνεται τὸ γράμμα, ὥστε ἅπερ σὺ λέγεις διανοηθὲν γραφῆναι, τοὺς ἀνθρώπους δὲ ἐπικρυπτόμενον ὥς τι μέγα διαπραττόμενον: ἀλλὰ σὺ μὲν εἶπες τῶν συμβεβηκότων τι, ἔστι δὲ τό γε ἀληθὲς βοήθειά τις ταῦτα[τὰ γράμματα]τῷ Παρμενίδου λόγῳ πρὸς τοὺς ἐπιχειροῦντας
                <milestone unit="section" n="128d"/>
                αὐτὸν κωμῳδεῖν ὡς εἰ ἕν ἐστι, πολλὰ καὶ γελοῖα συμβαίνει πάσχειν τῷ λόγῳ καὶ ἐναντία αὑτῷ. ἀντιλέγει δὴ οὖν τοῦτο τὸ γράμμα πρὸς τοὺς τὰ πολλὰ λέγοντας, καὶ ἀνταποδίδωσι ταὐτὰ καὶ πλείω, τοῦτο βουλόμενον δηλοῦν, ὡς ἔτι γελοιότερα πάσχοι ἂν αὐτῶν ἡ ὑπόθεσις, εἰ πολλά ἐστιν, ἢ ἡ τοῦ ἓν εἶναι, εἴ τις ἱκανῶς ἐπεξίοι. διὰ τοιαύτην δὴ φιλονικίαν ὑπὸ νέου ὄντος ἐμοῦ ἐγράφη, καί τις αὐτὸ ἔκλεψε γραφέν, ὥστε οὐδὲ βουλεύσασθαι ἐξεγένετο εἴτ᾽
                <milestone unit="section" n="128e"/>
                ἐξοιστέον αὐτὸ εἰς τὸ φῶς εἴτε μή. ταύτῃ οὖν σε λανθάνει, ὦ Σώκρατες, ὅτι οὐχ ὑπὸ νέου φιλονικίας οἴει αὐτὸ γεγράφθαι, ἀλλ᾽ ὑπὸ πρεσβυτέρου φιλοτιμίας: ἐπεί, ὅπερ γ᾽ εἶπον, οὐ κακῶς ἀπῄκασας.
                <milestone ed="P" unit="para"/>
                ἀλλ᾽ ἀποδέχομαι, φάναι τὸν Σωκράτη, καὶ ἡγοῦμαι ὡς λέγεις ἔχειν. τόδε δέ μοι εἰπέ: οὐ νομίζεις εἶναι αὐτὸ καθ᾽
                <milestone unit="page" n="129"/>
                <milestone unit="section" n="129a"/>
                αὑτὸ εἶδός τι ὁμοιότητος, καὶ τῷ τοιούτῳ αὖ ἄλλο τι ἐναντίον, ὃ ἔστιν ἀνόμοιον: τούτοιν δὲ δυοῖν ὄντοιν καὶ ἐμὲ καὶ σὲ καὶ τἆλλα ἃ δὴ πολλὰ καλοῦμεν μεταλαμβάνειν; καὶ τὰ μὲν τῆς ὁμοιότητος μεταλαμβάνοντα ὅμοια γίγνεσθαι ταύτῃ τε καὶ κατὰ τοσοῦτον ὅσον ἂν μεταλαμβάνῃ, τὰ δὲ τῆς ἀνομοιότητος ἀνόμοια, τὰ δὲ ἀμφοτέρων ἀμφότερα; εἰ δὲ καὶ πάντα ἐναντίων ὄντων ἀμφοτέρων μεταλαμβάνει, καὶ ἔστι τῷ μετέχειν ἀμφοῖν ὅμοιά τε καὶ ἀνόμοια αὐτὰ
                <milestone unit="section" n="129b"/>
                αὑτοῖς, τί θαυμαστόν; εἰ μὲν γὰρ αὐτὰ τὰ ὅμοιά τις ἀπέφαινεν ἀνόμοια γιγνόμενα ἢ τὰ ἀνόμοια ὅμοια, τέρας ἂν οἶμαι ἦν: εἰ δὲ τὰ τούτων μετέχοντα ἀμφοτέρων ἀμφότερα ἀποφαίνει πεπονθότα, οὐδὲν ἔμοιγε, ὦ Ζήνων, ἄτοπον δοκεῖ, οὐδέ γε εἰ ἓν ἅπαντα ἀποφαίνει τις τῷ μετέχειν τοῦ ἑνὸς καὶ ταὐτὰ ταῦτα πολλὰ τῷ πλήθους αὖ μετέχειν. ἀλλ᾽ εἰ ὃ ἔστιν ἕν, αὐτὸ τοῦτο πολλὰ ἀποδείξει καὶ αὖ τὰ πολλὰ δὴ
                <milestone unit="section" n="129c"/>
                ἕν, τοῦτο ἤδη θαυμάσομαι. καὶ περὶ τῶν ἄλλων ἁπάντων ὡσαύτως: εἰ μὲν αὐτὰ τὰ γένη τε καὶ εἴδη ἐν αὑτοῖς ἀποφαίνοι τἀναντία ταῦτα πάθη πάσχοντα, ἄξιον θαυμάζειν: εἰ δ᾽ ἐμὲ ἕν τις ἀποδείξει ὄντα καὶ πολλά, τί θαυμαστόν, λέγων, ὅταν μὲν βούληται πολλὰ ἀποφῆναι, ὡς ἕτερα μὲν τὰ ἐπὶ δεξιά μού ἐστιν, ἕτερα δὲ τὰ ἐπ᾽ ἀριστερά, καὶ ἕτερα μὲν τὰ πρόσθεν, ἕτερα δὲ τὰ ὄπισθεν, καὶ ἄνω καὶ κάτω ὡσαύτως—πλήθους γὰρ οἶμαι μετέχω—ὅταν δὲ ἕν, ἐρεῖ ὡς
                <milestone unit="section" n="129d"/>
                ἑπτὰ ἡμῶν ὄντων εἷς ἐγώ εἰμι ἄνθρωπος μετέχων καὶ τοῦ ἑνός: ὥστε ἀληθῆ ἀποφαίνει ἀμφότερα. ἐὰν οὖν τις τοιαῦτα ἐπιχειρῇ πολλὰ καὶ ἓν ταὐτὸν ἀποφαίνειν, λίθους καὶ ξύλα καὶ τὰ τοιαῦτα, τὶ φήσομεν αὐτὸν πολλὰ καὶ ἓν ἀποδεικνύναι, οὐ τὸ ἓν πολλὰ οὐδὲ τὰ πολλὰ ἕν, οὐδέ τι θαυμαστὸν λέγειν, ἀλλ᾽ ἅπερ ἂν πάντες ὁμολογοῖμεν: ἐὰν δέ τις ὧν νυνδὴ ἐγὼ ἔλεγον πρῶτον μὲν διαιρῆται χωρὶς αὐτὰ καθ᾽ αὑτὰ τὰ εἴδη, οἷον ὁμοιότητά τε καὶ ἀνομοιότητα καὶ πλῆθος
                <milestone unit="section" n="129e"/>
                καὶ τὸ ἓν καὶ στάσιν καὶ κίνησιν καὶ πάντα τὰ τοιαῦτα, εἶτα ἐν ἑαυτοῖς ταῦτα δυνάμενα συγκεράννυσθαι καὶ διακρίνεσθαι ἀποφαίνῃ, ἀγαίμην ἂν ἔγωγ᾽, ἔφη, θαυμαστῶς, ὦ Ζήνων. ταῦτα δὲ ἀνδρείως μὲν πάνυ ἡγοῦμαι πεπραγματεῦσθαι: πολὺ μεντἂν ὧδε μᾶλλον, ὡς λέγω, ἀγασθείην εἴ τις ἔχοι τὴν αὐτὴν ταύτην ἀπορίαν ἐν αὐτοῖς τοῖς εἴδεσι
                <milestone unit="page" n="130"/>
                <milestone unit="section" n="130a"/>
                παντοδαπῶς πλεκομένην, ὥσπερ ἐν τοῖς ὁρωμένοις διήλθετε, οὕτως καὶ ἐν τοῖς λογισμῷ λαμβανομένοις ἐπιδεῖξαι.
                <milestone ed="P" unit="para"/>
                λέγοντος δή, ἔφη ὁ Πυθόδωρος, τοῦ Σωκράτους ταῦτα αὐτὸς μὲν ἂν οἴεσθαι ἐφ᾽ ἑκάστου ἄχθεσθαι τόν τε Παρμενίδην καὶ τὸν Ζήνωνα, τοὺς δὲ πάνυ τε αὐτῷ προσέχειν τὸν νοῦν καὶ θαμὰ εἰς ἀλλήλους βλέποντας μειδιᾶν ὡς ἀγαμένους τὸν Σωκράτη. ὅπερ οὖν καὶ παυσαμένου αὐτοῦ εἰπεῖν τὸν Παρμενίδην: ὦ Σώκρατες, φάναι, ὡς ἄξιος εἶ
                <milestone unit="section" n="130b"/>
                ἄγασθαι τῆς ὁρμῆς τῆς ἐπὶ τοὺς λόγους. καί μοι εἰπέ, αὐτὸς σὺ οὕτω διῄρησαι ὡς λέγεις, χωρὶς μὲν εἴδη αὐτὰ ἄττα, χωρὶς δὲ τὰ τούτων αὖ μετέχοντα; καί τί σοι δοκεῖ εἶναι αὐτὴ ὁμοιότης χωρὶς ἧς ἡμεῖς ὁμοιότητος ἔχομεν, καὶ ἓν δὴ καὶ πολλὰ καὶ πάντα ὅσα νυνδὴ Ζήνωνος ἤκουες;
                <milestone ed="P" unit="para"/>
                ἔμοιγε, φάναι τὸν Σωκράτη.
                <milestone ed="P" unit="para"/>
                ἦ καὶ τὰ τοιαῦτα, εἰπεῖν τὸν Παρμενίδην, οἷον δικαίου τι εἶδος αὐτὸ καθ᾽ αὑτὸ καὶ καλοῦ καὶ ἀγαθοῦ καὶ πάντων αὖ τῶν τοιούτων;
                <milestone ed="P" unit="para"/>
                ναί, φάναι.
                <milestone unit="section" n="130c"/>
                <milestone ed="P" unit="para"/>
                τί δ᾽, ἀνθρώπου εἶδος χωρὶς ἡμῶν καὶ τῶν οἷοι ἡμεῖς ἐσμεν πάντων, αὐτό τι εἶδος ἀνθρώπου ἢ πυρὸς ἢ καὶ ὕδατος;
                <milestone ed="P" unit="para"/>
                ἐν ἀπορίᾳ, φάναι, πολλάκις δή, ὦ Παρμενίδη, περὶ αὐτῶν γέγονα, πότερα χρὴ φάναι ὥσπερ περὶ ἐκείνων ἢ ἄλλως.
                <milestone ed="P" unit="para"/>
                ἦ καὶ περὶ τῶνδε, ὦ Σώκρατες, ἃ καὶ γελοῖα δόξειεν ἂν εἶναι, οἷον θρὶξ καὶ πηλὸς καὶ ῥύπος ἢ ἄλλο τι ἀτιμότατόν τε καὶ φαυλότατον, ἀπορεῖς εἴτε χρὴ φάναι καὶ τούτων
                <milestone unit="section" n="130d"/>
                ἑκάστου εἶδος εἶναι χωρίς, ὂν ἄλλο αὖ ἢ ὧν τι ἡμεῖς μεταχειριζόμεθα, εἴτε καὶ μή;
                <milestone ed="P" unit="para"/>
                οὐδαμῶς, φάναι τὸν Σωκράτη, ἀλλὰ ταῦτα μέν γε ἅπερ ὁρῶμεν, ταῦτα καὶ εἶναι: εἶδος δέ τι αὐτῶν οἰηθῆναι εἶναι μὴ λίαν ᾖ ἄτοπον. ἤδη μέντοι ποτέ με καὶ ἔθραξε μή τι ᾖ περὶ πάντων ταὐτόν: ἔπειτα ὅταν ταύτῃ στῶ, φεύγων οἴχομαι, δείσας μή ποτε εἴς τινα βυθὸν φλυαρίας ἐμπεσὼν διαφθαρῶ: ἐκεῖσε δ᾽ οὖν ἀφικόμενος, εἰς ἃ νυνδὴ ἐλέγομεν εἴδη ἔχειν, περὶ ἐκεῖνα πραγματευόμενος διατρίβω.
                <milestone unit="section" n="130e"/>
                <milestone ed="P" unit="para"/>
                νέος γὰρ εἶ ἔτι, φάναι τὸν Παρμενίδην, ὦ Σώκρατες, καὶ οὔπω σου ἀντείληπται φιλοσοφία ὡς ἔτι ἀντιλήψεται κατ᾽ ἐμὴν δόξαν, ὅτε οὐδὲν αὐτῶν ἀτιμάσεις: νῦν δὲ ἔτι πρὸς ἀνθρώπων ἀποβλέπεις δόξας διὰ τὴν ἡλικίαν. τόδε δ᾽ οὖν μοι εἰπέ. δοκεῖ σοι, ὡς φῄς, εἶναι εἴδη ἄττα, ὧν τάδε τὰ ἄλλα μεταλαμβάνοντα τὰς ἐπωνυμίας αὐτῶν ἴσχειν, οἷον
                <milestone unit="page" n="131"/>
                <milestone unit="section" n="131a"/>
                ὁμοιότητος μὲν μεταλαβόντα ὅμοια, μεγέθους δὲ μεγάλα, κάλλους δὲ καὶ δικαιοσύνης δίκαιά τε καὶ καλὰ γίγνεσθαι;
                <milestone ed="P" unit="para"/>
                πάνυ γε, φάναι τὸν Σωκράτη.
                <milestone ed="P" unit="para"/>
                οὐκοῦν ἤτοι ὅλου τοῦ εἴδους ἢ μέρους ἕκαστον τὸ μεταλαμβάνον μεταλαμβάνει; ἢ ἄλλη τις ἂν μετάληψις χωρὶς τούτων γένοιτο;
                <milestone ed="P" unit="para"/>
                καὶ πῶς ἄν; εἶπεν.
                <milestone ed="P" unit="para"/>
                πότερον οὖν δοκεῖ σοι ὅλον τὸ εἶδος ἐν ἑκάστῳ εἶναι τῶν πολλῶν ἓν ὄν, ἢ πῶς;
                <milestone ed="P" unit="para"/>
                τί γὰρ κωλύει, φάναι τὸν Σωκράτη, ὦ Παρμενίδη,[ἓν εἶναι];
                <milestone unit="section" n="131b"/>
                <milestone ed="P" unit="para"/>
                ἓν ἄρα ὂν καὶ ταὐτὸν ἐν πολλοῖς καὶ χωρὶς οὖσιν ὅλον ἅμα ἐνέσται, καὶ οὕτως αὐτὸ αὑτοῦ χωρὶς ἂν εἴη.
                <milestone ed="P" unit="para"/>
                οὐκ ἄν, εἴ γε, φάναι, οἷον[εἰ]ἡμέρα[εἴη]μία καὶ ἡ αὐτὴ οὖσα πολλαχοῦ ἅμα ἐστὶ καὶ οὐδέν τι μᾶλλον αὐτὴ αὑτῆς χωρίς ἐστιν, εἰ οὕτω καὶ ἕκαστον τῶν εἰδῶν ἓν ἐν πᾶσιν ἅμα ταὐτὸν εἴη.
                <milestone ed="P" unit="para"/>
                ἡδέως γε, φάναι, ὦ Σώκρατες, ἓν ταὐτὸν ἅμα πολλαχοῦ ποιεῖς, οἷον εἰ ἱστίῳ καταπετάσας πολλοὺς ἀνθρώπους φαίης ἓν ἐπὶ πολλοῖς εἶναι ὅλον: ἢ οὐ τὸ τοιοῦτον ἡγῇ λέγειν;
                <milestone unit="section" n="131c"/>
                <milestone ed="P" unit="para"/>
                ἴσως, φάναι.
                <milestone ed="P" unit="para"/>
                ἦ οὖν ὅλον ἐφ᾽ ἑκάστῳ τὸ ἱστίον εἴη ἄν, ἢ μέρος αὐτοῦ ἄλλο ἐπ᾽ ἄλλῳ;
                <milestone ed="P" unit="para"/>
                μέρος.
                <milestone ed="P" unit="para"/>
                μεριστὰ ἄρα, φάναι, ὦ Σώκρατες, ἔστιν αὐτὰ τὰ εἴδη, καὶ τὰ μετέχοντα αὐτῶν μέρους ἂν μετέχοι, καὶ οὐκέτι ἐν ἑκάστῳ ὅλον, ἀλλὰ μέρος ἑκάστου ἂν εἴη.
                <milestone ed="P" unit="para"/>
                φαίνεται οὕτω γε.
                <milestone ed="P" unit="para"/>
                ἦ οὖν ἐθελήσεις, ὦ Σώκρατες, φάναι τὸ ἓν εἶδος ἡμῖν τῇ ἀληθείᾳ μερίζεσθαι, καὶ ἔτι ἓν ἔσται;
                <milestone ed="P" unit="para"/>
                οὐδαμῶς, εἰπεῖν.
                <milestone ed="P" unit="para"/>
                ὅρα γάρ, φάναι: εἰ αὐτὸ τὸ μέγεθος μεριεῖς καὶ ἕκαστον
                <milestone unit="section" n="131d"/>
                τῶν πολλῶν μεγάλων μεγέθους μέρει σμικροτέρῳ αὐτοῦ τοῦ μεγέθους μέγα ἔσται, ἆρα οὐκ ἄλογον φανεῖται;
                <milestone ed="P" unit="para"/>
                πάνυ γ᾽, ἔφη.
                <milestone ed="P" unit="para"/>
                τί δέ; τοῦ ἴσου μέρος ἕκαστον σμικρὸν ἀπολαβόν τι ἕξει ᾧ ἐλάττονι ὄντι αὐτοῦ τοῦ ἴσου τὸ ἔχον ἴσον τῳ ἔσται;
                <milestone ed="P" unit="para"/>
                ἀδύνατον.
                <milestone ed="P" unit="para"/>
                ἀλλὰ τοῦ σμικροῦ μέρος τις ἡμῶν ἕξει, τούτου δὲ αὐτοῦ τὸ σμικρὸν μεῖζον ἔσται ἅτε μέρους ἑαυτοῦ ὄντος, καὶ οὕτω δὴ αὐτὸ τὸ σμικρὸν μεῖζον ἔσται: ᾧ δ᾽ ἂν προστεθῇ τὸ
                <milestone unit="section" n="131e"/>
                ἀφαιρεθέν, τοῦτο σμικρότερον ἔσται ἀλλ᾽ οὐ μεῖζον ἢ πρίν.
                <milestone ed="P" unit="para"/>
                οὐκ ἂν γένοιτο, φάναι, τοῦτό γε.
                <milestone ed="P" unit="para"/>
                τίνα οὖν τρόπον, εἰπεῖν, ὦ Σώκρατες, τῶν εἰδῶν σοι τὰ ἄλλα μεταλήψεται, μήτε κατὰ μέρη μήτε κατὰ ὅλα μεταλαμβάνειν δυνάμενα;
                <milestone ed="P" unit="para"/>
                οὐ μὰ τὸν Δία, φάναι, οὔ μοι δοκεῖ εὔκολον εἶναι τὸ τοιοῦτον οὐδαμῶς διορίσασθαι.
                <milestone ed="P" unit="para"/>
                τί δὲ δή; πρὸς τόδε πῶς ἔχεις;
                <milestone ed="P" unit="para"/>
                τὸ ποῖον;
                <milestone unit="page" n="132"/>
                <milestone unit="section" n="132a"/>
                <milestone ed="P" unit="para"/>
                οἶμαί σε ἐκ τοῦ τοιοῦδε ἓν ἕκαστον εἶδος οἴεσθαι εἶναι: ὅταν πόλλ᾽ ἄττα μεγάλα σοι δόξῃ εἶναι, μία τις ἴσως δοκεῖ ἰδέα ἡ αὐτὴ εἶναι ἐπὶ πάντα ἰδόντι, ὅθεν ἓν τὸ μέγα ἡγῇ εἶναι.
                <milestone ed="P" unit="para"/>
                ἀληθῆ λέγεις, φάναι.
                <milestone ed="P" unit="para"/>
                τί δ᾽ αὐτὸ τὸ μέγα καὶ τἆλλα τὰ μεγάλα, ἐὰν ὡσαύτως τῇ ψυχῇ ἐπὶ πάντα ἴδῃς, οὐχὶ ἕν τι αὖ μέγα φανεῖται, ᾧ ταῦτα πάντα μεγάλα φαίνεσθαι;
                <milestone ed="P" unit="para"/>
                ἔοικεν.
                <milestone ed="P" unit="para"/>
                ἄλλο ἄρα εἶδος μεγέθους ἀναφανήσεται, παρ᾽ αὐτό τε τὸ μέγεθος γεγονὸς καὶ τὰ μετέχοντα αὐτοῦ: καὶ ἐπὶ τούτοις αὖ
                <milestone unit="section" n="132b"/>
                πᾶσιν ἕτερον, ᾧ ταῦτα πάντα μεγάλα ἔσται: καὶ οὐκέτι δὴ ἓν ἕκαστόν σοι τῶν εἰδῶν ἔσται, ἀλλὰ ἄπειρα τὸ πλῆθος.
                <milestone ed="P" unit="para"/>
                ἀλλά, φάναι, ὦ Παρμενίδη, τὸν Σωκράτη, μὴ τῶν εἰδῶν ἕκαστον ᾖ τούτων νόημα, καὶ οὐδαμοῦ αὐτῷ προσήκῃ ἐγγίγνεσθαι ἄλλοθι ἢ ἐν ψυχαῖς: οὕτω γὰρ ἂν ἕν γε ἕκαστον εἴη καὶ οὐκ ἂν ἔτι πάσχοι ἃ νυνδὴ ἐλέγετο.
                <milestone ed="P" unit="para"/>
                τί οὖν; φάναι, ἓν ἕκαστόν ἐστι τῶν νοημάτων, νόημα δὲ οὐδενός;
                <milestone ed="P" unit="para"/>
                ἀλλ᾽ ἀδύνατον, εἰπεῖν.
                <milestone ed="P" unit="para"/>
                ἀλλὰ τινός;
                <milestone ed="P" unit="para"/>
                ναί.
                <milestone unit="section" n="132c"/>
                <milestone ed="P" unit="para"/>
                ὄντος ἢ οὐκ ὄντος;
                <milestone ed="P" unit="para"/>
                ὄντος.
                <milestone ed="P" unit="para"/>
                οὐχ ἑνός τινος, ὃ ἐπὶ πᾶσιν ἐκεῖνο τὸ νόημα ἐπὸν νοεῖ, μίαν τινὰ οὖσαν ἰδέαν;
                <milestone ed="P" unit="para"/>
                ναί.
                <milestone ed="P" unit="para"/>
                εἶτα οὐκ εἶδος ἔσται τοῦτο τὸ νοούμενον ἓν εἶναι, ἀεὶ ὂν τὸ αὐτὸ ἐπὶ πᾶσιν;
                <milestone ed="P" unit="para"/>
                ἀνάγκη αὖ φαίνεται.
                <milestone ed="P" unit="para"/>
                τί δὲ δή; εἰπεῖν τὸν Παρμενίδην, οὐκ ἀνάγκῃ ᾗ τἆλλα φῂς τῶν εἰδῶν μετέχειν ἢ δοκεῖ σοι ἐκ νοημάτων ἕκαστον εἶναι καὶ πάντα νοεῖν, ἢ νοήματα ὄντα ἀνόητα εἶναι;
                <milestone ed="P" unit="para"/>
                ἀλλ᾽ οὐδὲ τοῦτο, φάναι, ἔχει λόγον, ἀλλ᾽, ὦ Παρμενίδη,
                <milestone unit="section" n="132d"/>
                μάλιστα ἔμοιγε καταφαίνεται ὧδε ἔχειν: τὰ μὲν εἴδη ταῦτα ὥσπερ παραδείγματα ἑστάναι ἐν τῇ φύσει, τὰ δὲ ἄλλα τούτοις ἐοικέναι καὶ εἶναι ὁμοιώματα, καὶ ἡ μέθεξις αὕτη τοῖς ἄλλοις γίγνεσθαι τῶν εἰδῶν οὐκ ἄλλη τις ἢ εἰκασθῆναι αὐτοῖς.
                <milestone ed="P" unit="para"/>
                εἰ οὖν τι, ἔφη, ἔοικεν τῷ εἴδει, οἷόν τε ἐκεῖνο τὸ εἶδος μὴ ὅμοιον εἶναι τῷ εἰκασθέντι, καθ᾽ ὅσον αὐτῷ ἀφωμοιώθη; ἢ ἔστι τις μηχανὴ τὸ ὅμοιον μὴ ὁμοίῳ ὅμοιον εἶναι;
                <milestone ed="P" unit="para"/>
                οὐκ ἔστι.
                <milestone ed="P" unit="para"/>
                τὸ δὲ ὅμοιον τῷ ὁμοίῳ ἆρ᾽ οὐ μεγάλη ἀνάγκη ἑνὸς τοῦ
                <milestone unit="section" n="132e"/>
                αὐτοῦ[εἴδους]μετέχειν;
                <milestone ed="P" unit="para"/>
                ἀνάγκη.
                <milestone ed="P" unit="para"/>
                οὗ δ᾽ ἂν τὰ ὅμοια μετέχοντα ὅμοια ᾖ, οὐκ ἐκεῖνο ἔσται αὐτὸ τὸ εἶδος;
                <milestone ed="P" unit="para"/>
                παντάπασι μὲν οὖν.
                <milestone ed="P" unit="para"/>
                οὐκ ἄρα οἷόν τέ τι τῷ εἴδει ὅμοιον εἶναι, οὐδὲ τὸ εἶδος ἄλλῳ: εἰ δὲ μή, παρὰ τὸ εἶδος ἀεὶ ἄλλο ἀναφανήσεται εἶδος,
                <milestone unit="page" n="133"/>
                <milestone unit="section" n="133a"/>
                καὶ ἂν ἐκεῖνό τῳ ὅμοιον ᾖ, ἕτερον αὖ, καὶ οὐδέποτε παύσεται ἀεὶ καινὸν εἶδος γιγνόμενον, ἐὰν τὸ εἶδος τῷ ἑαυτοῦ μετέχοντι ὅμοιον γίγνηται.
                <milestone ed="P" unit="para"/>
                ἀληθέστατα λέγεις.
                <milestone ed="P" unit="para"/>
                οὐκ ἄρα ὁμοιότητι τἆλλα τῶν εἰδῶν μεταλαμβάνει, ἀλλά τι ἄλλο δεῖ ζητεῖν ᾧ μεταλαμβάνει.
                <milestone ed="P" unit="para"/>
                ἔοικεν.
                <milestone ed="P" unit="para"/>
                ὁρᾷς οὖν, φάναι, ὦ Σώκρατες, ὅση ἡ ἀπορία ἐάν τις ὡς εἴδη ὄντα αὐτὰ καθ᾽ αὑτὰ διορίζηται;
                <milestone ed="P" unit="para"/>
                καὶ μάλα.
                <milestone ed="P" unit="para"/>
                εὖ τοίνυν ἴσθι, φάναι, ὅτι ὡς ἔπος εἰπεῖν οὐδέπω ἅπτῃ
                <milestone unit="section" n="133b"/>
                αὐτῆς ὅση ἐστὶν ἡ ἀπορία, εἰ ἓν εἶδος ἕκαστον τῶν ὄντων ἀεί τι ἀφοριζόμενος θήσεις.
                <milestone ed="P" unit="para"/>
                πῶς δή; εἰπεῖν.
                <milestone ed="P" unit="para"/>
                πολλὰ μὲν καὶ ἄλλα, φάναι, μέγιστον δὲ τόδε. εἴ τις φαίη μηδὲ προσήκειν αὐτὰ γιγνώσκεσθαι ὄντα τοιαῦτα οἷά φαμεν δεῖν εἶναι τὰ εἴδη, τῷ ταῦτα λέγοντι οὐκ ἂν ἔχοι τις ἐνδείξασθαι ὅτι ψεύδεται, εἰ μὴ πολλῶν μὲν τύχοι ἔμπειρος ὢν ὁ ἀμφισβητῶν καὶ μὴ ἀφυής, ἐθέλοι δὲ πάνυ πολλὰ καὶ πόρρωθεν πραγματευομένου τοῦ ἐνδεικνυμένου ἕπεσθαι, ἀλλ᾽
                <milestone unit="section" n="133c"/>
                ἀπίθανος εἴη ὁ ἄγνωστα ἀναγκάζων αὐτὰ εἶναι.
                <milestone ed="P" unit="para"/>
                πῇ δή, ὦ Παρμενίδη; φάναι τὸν Σωκράτη.
                <milestone ed="P" unit="para"/>
                ὅτι, ὦ Σώκρατες, οἶμαι ἂν καὶ σὲ καὶ ἄλλον, ὅστις αὐτήν τινα καθ᾽ αὑτὴν ἑκάστου οὐσίαν τίθεται εἶναι, ὁμολογῆσαι ἂν πρῶτον μὲν μηδεμίαν αὐτῶν εἶναι ἐν ἡμῖν.
                <milestone ed="P" unit="para"/>
                πῶς γὰρ ἂν αὐτὴ καθ᾽ αὑτὴν ἔτι εἴη; φάναι τὸν Σωκράτη.
                <milestone ed="P" unit="para"/>
                καλῶς λέγεις, εἰπεῖν.
                <milestone ed="P" unit="para"/>
                οὐκοῦν καὶ ὅσαι τῶν ἰδεῶν πρὸς ἀλλήλας εἰσὶν αἵ εἰσιν, αὐταὶ πρὸς αὑτὰς τὴν οὐσίαν ἔχουσιν, ἀλλ᾽ οὐ πρὸς τὰ παρ᾽
                <milestone unit="section" n="133d"/>
                ἡμῖν εἴτε ὁμοιώματα εἴτε ὅπῃ δή τις αὐτὰ τίθεται, ὧν ἡμεῖς μετέχοντες εἶναι ἕκαστα ἐπονομαζόμεθα: τὰ δὲ παρ᾽ ἡμῖν ταῦτα ὁμώνυμα ὄντα ἐκείνοις αὐτὰ αὖ πρὸς αὑτά ἐστιν ἀλλ᾽ οὐ πρὸς τὰ εἴδη, καὶ ἑαυτῶν ἀλλ᾽ οὐκ ἐκείνων ὅσα αὖ ὀνομάζεται οὕτως.
                <milestone ed="P" unit="para"/>
                πῶς λέγεις; φάναι τὸν Σωκράτη.
                <milestone ed="P" unit="para"/>
                οἷον, φάναι τὸν Παρμενίδην, εἴ τις ἡμῶν του δεσπότης ἢ δοῦλός ἐστιν, οὐκ αὐτοῦ δεσπότου δήπου, ὃ ἔστι δεσπότης,
                <milestone unit="section" n="133e"/>
                ἐκείνου δοῦλός ἐστιν, οὐδὲ αὐτοῦ δούλου, ὃ ἔστι δοῦλος, δεσπότης ὁ δεσπότης, ἀλλ᾽ ἄνθρωπος ὢν ἀνθρώπου ἀμφότερα ταῦτ᾽ ἐστίν: αὐτὴ δὲ δεσποτεία αὐτῆς δουλείας ἐστὶν ὅ ἐστι, καὶ δουλεία ὡσαύτως αὐτὴ δουλεία αὐτῆς δεσποτείας, ἀλλ᾽ οὐ τὰ ἐν ἡμῖν πρὸς ἐκεῖνα τὴν δύναμιν ἔχει οὐδὲ ἐκεῖνα πρὸς ἡμᾶς, ἀλλ᾽, ὃ λέγω, αὐτὰ αὑτῶν καὶ πρὸς αὑτὰ ἐκεῖνά τέ ἐστι, καὶ
                <milestone unit="page" n="134"/>
                <milestone unit="section" n="134a"/>
                τὰ παρ᾽ ἡμῖν ὡσαύτως πρὸς αὑτά. ἢ οὐ μανθάνεις ὃ λέγω;
                <milestone ed="P" unit="para"/>
                πάνυ γ᾽, εἰπεῖν τὸν Σωκράτη, μανθάνω.
                <milestone ed="P" unit="para"/>
                οὐκοῦν καὶ ἐπιστήμη, φάναι, αὐτὴ μὲν ὃ ἔστι ἐπιστήμη τῆς ὃ ἔστιν ἀλήθεια αὐτῆς ἂν ἐκείνης εἴη ἐπιστήμη;
                <milestone ed="P" unit="para"/>
                πάνυ γε.
                <milestone ed="P" unit="para"/>
                ἑκάστη δὲ αὖ τῶν ἐπιστημῶν, ἣ ἔστιν, ἑκάστου τῶν ὄντων, ὃ ἔστιν, εἴη ἂν ἐπιστήμη: ἢ οὔ;
                <milestone ed="P" unit="para"/>
                ναί.
                <milestone ed="P" unit="para"/>
                ἡ δὲ παρ᾽ ἡμῖν ἐπιστήμη οὐ τῆς παρ᾽ ἡμῖν ἂν ἀληθείας εἴη, καὶ αὖ ἑκάστη ἡ παρ᾽ ἡμῖν ἐπιστήμη τῶν παρ᾽ ἡμῖν
                <milestone unit="section" n="134b"/>
                ὄντων ἑκάστου ἂν ἐπιστήμη συμβαίνοι εἶναι;
                <milestone ed="P" unit="para"/>
                ἀνάγκη.
                <milestone ed="P" unit="para"/>
                ἀλλὰ μὴν αὐτά γε τὰ εἴδη, ὡς ὁμολογεῖς, οὔτε ἔχομεν οὔτε παρ᾽ ἡμῖν οἷόν τε εἶναι.
                <milestone ed="P" unit="para"/>
                οὐ γὰρ οὖν.
                <milestone ed="P" unit="para"/>
                γιγνώσκεται δέ γέ που ὑπ᾽ αὐτοῦ τοῦ εἴδους τοῦ τῆς ἐπιστήμης αὐτὰ τὰ γένη ἃ ἔστιν ἕκαστα;
                <milestone ed="P" unit="para"/>
                ναί.
                <milestone ed="P" unit="para"/>
                ὅ γε ἡμεῖς οὐκ ἔχομεν.
                <milestone ed="P" unit="para"/>
                οὐ γάρ.
                <milestone ed="P" unit="para"/>
                οὐκ ἄρα ὑπό γε ἡμῶν γιγνώσκεται τῶν εἰδῶν οὐδέν, ἐπειδὴ αὐτῆς ἐπιστήμης οὐ μετέχομεν.
                <milestone ed="P" unit="para"/>
                οὐκ ἔοικεν.
                <milestone ed="P" unit="para"/>
                ἄγνωστον ἄρα ἡμῖν καὶ αὐτὸ τὸ καλὸν ὃ ἔστι καὶ
                <milestone unit="section" n="134c"/>
                τὸ ἀγαθὸν καὶ πάντα ἃ δὴ ὡς ἰδέας αὐτὰς οὔσας ὑπολαμβάνομεν.
                <milestone ed="P" unit="para"/>
                κινδυνεύει.
                <milestone ed="P" unit="para"/>
                ὅρα δὴ ἔτι τούτου δεινότερον τόδε.
                <milestone ed="P" unit="para"/>
                τὸ ποῖον;
                <milestone ed="P" unit="para"/>
                φαίης ἄν που, εἴπερ ἔστιν αὐτό τι γένος ἐπιστήμης, πολὺ αὐτὸ ἀκριβέστερον εἶναι ἢ τὴν παρ᾽ ἡμῖν ἐπιστήμην, καὶ κάλλος καὶ τἆλλα πάντα οὕτω.
                <milestone ed="P" unit="para"/>
                ναί.
                <milestone ed="P" unit="para"/>
                οὐκοῦν εἴπερ τι ἄλλο αὐτῆς ἐπιστήμης μετέχει, οὐκ ἄν τινα μᾶλλον ἢ θεὸν φαίης ἔχειν τὴν ἀκριβεστάτην ἐπιστήμην;
                <milestone ed="P" unit="para"/>
                ἀνάγκη.
                <milestone unit="section" n="134d"/>
                <milestone ed="P" unit="para"/>
                ἆρ᾽ οὖν οἷός τε αὖ ἔσται ὁ θεὸς τὰ παρ᾽ ἡμῖν γιγνώσκειν αὐτὴν ἐπιστήμην ἔχων;
                <milestone ed="P" unit="para"/>
                τί γὰρ οὔ;
                <milestone ed="P" unit="para"/>
                ὅτι, ἔφη ὁ Παρμενίδης, ὡμολόγηται ἡμῖν, ὦ Σώκρατες, μήτε ἐκεῖνα τὰ εἴδη πρὸς τὰ παρ᾽ ἡμῖν τὴν δύναμιν ἔχειν ἣν ἔχει, μήτε τὰ παρ᾽ ἡμῖν πρὸς ἐκεῖνα, ἀλλ᾽ αὐτὰ πρὸς αὑτὰ ἑκάτερα.
                <milestone ed="P" unit="para"/>
                ὡμολόγηται γάρ.
                <milestone ed="P" unit="para"/>
                οὐκοῦν εἰ παρὰ τῷ θεῷ αὕτη ἐστὶν ἡ ἀκριβεστάτη δεσποτεία καὶ αὕτη ἡ ἀκριβεστάτη ἐπιστήμη, οὔτ᾽ ἂν ἡ δεσποτεία ἡ ἐκείνων ἡμῶν ποτὲ ἂν δεσπόσειεν, οὔτ᾽ ἂν
                <milestone unit="section" n="134e"/>
                ἐπιστήμη ἡμᾶς γνοίη οὐδέ τι ἄλλο τῶν παρ᾽ ἡμῖν, ἀλλὰ ὁμοίως ἡμεῖς τε ἐκείνων οὐκ ἄρχομεν τῇ παρ᾽ ἡμῖν ἀρχῇ οὐδὲ γιγνώσκομεν τοῦ θείου οὐδὲν τῇ ἡμετέρᾳ ἐπιστήμῃ, ἐκεῖνοί τε αὖ κατὰ τὸν αὐτὸν λόγον οὔτε δεσπόται ἡμῶν εἰσὶν οὔτε γιγνώσκουσι τὰ ἀνθρώπεια πράγματα θεοὶ ὄντες.
                <milestone ed="P" unit="para"/>
                ἀλλὰ μὴ λίαν, ἔφη, ᾖ θαυμαστὸς ὁ λόγος, εἴ τις τὸν θεὸν ἀποστερήσει τοῦ εἰδέναι.
                <milestone ed="P" unit="para"/>
                ταῦτα μέντοι, ὦ Σώκρατες, ἔφη ὁ Παρμενίδης, καὶ ἔτι
                <milestone unit="page" n="135"/>
                <milestone unit="section" n="135a"/>
                ἄλλα πρὸς τούτοις πάνυ πολλὰ ἀναγκαῖον ἔχειν τὰ εἴδη, εἰ εἰσὶν αὗται αἱ ἰδέαι τῶν ὄντων καὶ ὁριεῖταί τις αὐτό τι ἕκαστον εἶδος: ὥστε ἀπορεῖν τε τὸν ἀκούοντα καὶ ἀμφισβητεῖν ὡς οὔτε ἔστι ταῦτα, εἴ τε ὅτι μάλιστα εἴη, πολλὴ ἀνάγκη αὐτὰ εἶναι τῇ ἀνθρωπίνῃ φύσει ἄγνωστα, καὶ ταῦτα λέγοντα δοκεῖν τε τὶ λέγειν καί, ὃ ἄρτι ἐλέγομεν, θαυμαστῶς ὡς δυσανάπειστον εἶναι. καὶ ἀνδρὸς πάνυ μὲν εὐφυοῦς τοῦ δυνησομένου μαθεῖν ὡς ἔστι γένος τι ἑκάστου καὶ οὐσία αὐτὴ
                <milestone unit="section" n="135b"/>
                καθ᾽ αὑτήν, ἔτι δὲ θαυμαστοτέρου τοῦ εὑρήσοντος καὶ ἄλλον δυνησομένου διδάξαι ταῦτα πάντα ἱκανῶς διευκρινησάμενον.
                <milestone ed="P" unit="para"/>
                συγχωρῶ σοι, ἔφη, ὦ Παρμενίδη, ὁ Σωκράτης: πάνυ γάρ μοι κατὰ νοῦν λέγεις.
                <milestone ed="P" unit="para"/>
                ἀλλὰ μέντοι, εἶπεν ὁ Παρμενίδης, εἴ γέ τις δή, ὦ Σώκρατες, αὖ μὴ ἐάσει εἴδη τῶν ὄντων εἶναι, εἰς πάντα τὰ νυνδὴ καὶ ἄλλα τοιαῦτα ἀποβλέψας, μηδέ τι ὁριεῖται εἶδος ἑνὸς ἑκάστου, οὐδὲ ὅποι τρέψει τὴν διάνοιαν ἕξει, μὴ ἐῶν
                <milestone unit="section" n="135c"/>
                ἰδέαν τῶν ὄντων ἑκάστου τὴν αὐτὴν ἀεὶ εἶναι, καὶ οὕτως τὴν τοῦ διαλέγεσθαι δύναμιν παντάπασι διαφθερεῖ. τοῦ τοιούτου μὲν οὖν μοι δοκεῖς καὶ μᾶλλον ᾐσθῆσθαι.
                <milestone ed="P" unit="para"/>
                ἀληθῆ λέγεις, φάναι.
                <milestone ed="P" unit="para"/>
                τί οὖν ποιήσεις φιλοσοφίας πέρι; πῇ τρέψῃ ἀγνοουμένων τούτων;
                <milestone ed="P" unit="para"/>
                οὐ πάνυ μοι δοκῶ καθορᾶν ἔν γε τῷ παρόντι.
                <milestone ed="P" unit="para"/>
                πρῲ γάρ, εἰπεῖν, πρὶν γυμνασθῆναι, ὦ Σώκρατες, ὁρίζεσθαι ἐπιχειρεῖς καλόν τέ τι καὶ δίκαιον καὶ ἀγαθὸν καὶ ἓν
                <milestone unit="section" n="135d"/>
                ἕκαστον τῶν εἰδῶν. ἐνενόησα γὰρ καὶ πρῴην σου ἀκούων διαλεγομένου ἐνθάδε Ἀριστοτέλει τῷδε. καλὴ μὲν οὖν καὶ θεία, εὖ ἴσθι, ἡ ὁρμὴ ἣν ὁρμᾷς ἐπὶ τοὺς λόγους: ἕλκυσον δὲ σαυτὸν καὶ γύμνασαι μᾶλλον διὰ τῆς δοκούσης ἀχρήστου εἶναι καὶ καλουμένης ὑπὸ τῶν πολλῶν ἀδολεσχίας, ἕως ἔτι νέος εἶ: εἰ δὲ μή, σὲ διαφεύξεται ἡ ἀλήθεια.
                <milestone ed="P" unit="para"/>
                τίς οὖν ὁ τρόπος, φάναι, ὦ Παρμενίδη, τῆς γυμνασίας;
                <milestone ed="P" unit="para"/>
                οὗτος, εἶπεν, ὅνπερ ἤκουσας Ζήνωνος. πλὴν τοῦτό γέ
                <milestone unit="section" n="135e"/>
                σου καὶ πρὸς τοῦτον ἠγάσθην εἰπόντος, ὅτι οὐκ εἴας ἐν τοῖς ὁρωμένοις οὐδὲ περὶ ταῦτα τὴν πλάνην ἐπισκοπεῖν, ἀλλὰ περὶ ἐκεῖνα ἃ μάλιστά τις ἂν λόγῳ λάβοι καὶ εἴδη ἂν ἡγήσαιτο εἶναι.
                <milestone ed="P" unit="para"/>
                δοκεῖ γάρ μοι, ἔφη, ταύτῃ γε οὐδὲν χαλεπὸν εἶναι καὶ ὅμοια καὶ ἀνόμοια καὶ ἄλλο ὁτιοῦν τὰ ὄντα πάσχοντα ἀποφαίνειν.
                <milestone ed="P" unit="para"/>
                καὶ καλῶς γ᾽, ἔφη. χρὴ δὲ καὶ τόδε ἔτι πρὸς τούτῳ ποιεῖν, μὴ μόνον εἰ ἔστιν ἕκαστον ὑποτιθέμενον σκοπεῖν τὰ
                <milestone unit="page" n="136"/>
                <milestone unit="section" n="136a"/>
                συμβαίνοντα ἐκ τῆς ὑποθέσεως, ἀλλὰ καὶ εἰ μὴ ἔστι τὸ αὐτὸ τοῦτο ὑποτίθεσθαι, εἰ βούλει μᾶλλον γυμνασθῆναι.
                <milestone ed="P" unit="para"/>
                πῶς λέγεις; φάναι.
                <milestone ed="P" unit="para"/>
                οἷον, ἔφη, εἰ βούλει, περὶ ταύτης τῆς ὑποθέσεως ἣν Ζήνων ὑπέθετο, εἰ πολλά ἐστι, τί χρὴ συμβαίνειν καὶ αὐτοῖς τοῖς πολλοῖς πρὸς αὑτὰ καὶ πρὸς τὸ ἓν καὶ τῷ ἑνὶ πρός τε αὑτὸ καὶ πρὸς τὰ πολλά: καὶ αὖ εἰ μή ἐστι πολλά, πάλιν σκοπεῖν τί συμβήσεται καὶ τῷ ἑνὶ καὶ τοῖς πολλοῖς καὶ πρὸς
                <milestone unit="section" n="136b"/>
                αὑτὰ καὶ πρὸς ἄλληλα: καὶ αὖθις αὖ ἐὰν ὑποθῇ εἰ ἔστιν ὁμοιότης ἢ εἰ μὴ ἔστιν, τί ἐφ᾽ ἑκατέρας τῆς ὑποθέσεως συμβήσεται καὶ αὐτοῖς τοῖς ὑποτεθεῖσιν καὶ τοῖς ἄλλοις καὶ πρὸς αὑτὰ καὶ πρὸς ἄλληλα. καὶ περὶ ἀνομοίου ὁ αὐτὸς λόγος καὶ περὶ κινήσεως καὶ περὶ στάσεως καὶ περὶ γενέσεως καὶ φθορᾶς καὶ περὶ αὐτοῦ τοῦ εἶναι καὶ τοῦ μὴ εἶναι: καὶ ἑνὶ λόγῳ, περὶ ὅτου ἂν ἀεὶ ὑποθῇ ὡς ὄντος καὶ ὡς οὐκ ὄντος καὶ ὁτιοῦν ἄλλο πάθος πάσχοντος, δεῖ σκοπεῖν τὰ συμβαίνοντα
                <milestone unit="section" n="136c"/>
                πρὸς αὑτὸ καὶ πρὸς ἓν ἕκαστον τῶν ἄλλων, ὅτι ἂν προέλῃ, καὶ πρὸς πλείω καὶ πρὸς σύμπαντα ὡσαύτως: καὶ τἆλλα αὖ πρὸς αὑτά τε καὶ πρὸς ἄλλο ὅτι ἂν προαιρῇ ἀεί, ἐάντε ὡς ὂν ὑποθῇ ὃ ὑπετίθεσο, ἄντε ὡς μὴ ὄν, εἰ μέλλεις τελέως γυμνασάμενος κυρίως διόψεσθαι τὸ ἀληθές.
                <milestone ed="P" unit="para"/>
                ἀμήχανόν γ᾽ ἔφη, λέγεις, ὦ Παρμενίδη, πραγματείαν, καὶ οὐ σφόδρα μανθάνω. ἀλλά μοι τί οὐ διῆλθες αὐτὸς ὑποθέμενός τι, ἵνα μᾶλλον καταμάθω;
                <milestone unit="section" n="136d"/>
                <milestone ed="P" unit="para"/>
                πολὺ ἔργον, φάναι, ὦ Σώκρατες, προστάττεις ὡς τηλικῷδε.
                <milestone ed="P" unit="para"/>
                ἀλλὰ σύ, εἰπεῖν τὸν Σωκράτη, Ζήνων, τί οὐ διῆλθες ἡμῖν;
                <milestone ed="P" unit="para"/>
                καὶ τὸν Ζήνωνα ἔφη γελάσαντα φάναι: αὐτοῦ, ὦ Σώκρατες, δεώμεθα Παρμενίδου: μὴ γὰρ οὐ φαῦλον ᾖ ὃ λέγει. ἢ οὐχ ὁρᾷς ὅσον ἔργον προστάττεις; εἰ μὲν οὖν πλείους ἦμεν, οὐκ ἂν ἄξιον ἦν δεῖσθαι: ἀπρεπῆ γὰρ τὰ τοιαῦτα πολλῶν ἐναντίον λέγειν ἄλλως τε καὶ τηλικούτῳ:
                <milestone unit="section" n="136e"/>
                ἀγνοοῦσιν γὰρ οἱ πολλοὶ ὅτι ἄνευ ταύτης τῆς διὰ πάντων διεξόδου τε καὶ πλάνης ἀδύνατον ἐντυχόντα τῷ ἀληθεῖ νοῦν σχεῖν. ἐγὼ μὲν οὖν, ὦ Παρμενίδη, Σωκράτει συνδέομαι, ἵνα καὶ αὐτὸς διακούσω διὰ χρόνου.
                <milestone ed="P" unit="para"/>
                ταῦτα δὴ εἰπόντος τοῦ Ζήνωνος, ἔφη ὁ Ἀντιφῶν φάναι τὸν Πυθόδωρον, αὐτόν τε δεῖσθαι τοῦ Παρμενίδου καὶ τὸν Ἀριστοτέλη καὶ τοὺς ἄλλους, ἐνδείξασθαι ὃ λέγοι καὶ μὴ ἄλλως ποιεῖν. τὸν οὖν Παρμενίδην: ἀνάγκη, φάναι, πείθεσθαι. καίτοι δοκῶ μοι τὸ τοῦ Ἰβυκείου ἵππου πεπονθέναι,
                <milestone unit="page" n="137"/>
                <milestone unit="section" n="137a"/>
                ᾧ ἐκεῖνος ἀθλητῇ ὄντι καὶ πρεσβυτέρῳ, ὑφ᾽ ἅρματι μέλλοντι ἀγωνιεῖσθαι καὶ δι᾽ ἐμπειρίαν τρέμοντι τὸ μέλλον, ἑαυτὸν ἀπεικάζων ἄκων ἔφη καὶ αὐτὸς οὕτω πρεσβύτης ὢν εἰς τὸν ἔρωτα ἀναγκάζεσθαι ἰέναι: κἀγώ μοι δοκῶ μεμνημένος μάλα φοβεῖσθαι πῶς χρὴ τηλικόνδε ὄντα διανεῦσαι τοιοῦτόν τε καὶ τοσοῦτον πέλαγος λόγων: ὅμως δὲ δεῖ γὰρ χαρίζεσθαι, ἐπειδὴ καί, ὃ Ζήνων λέγει, αὐτοί ἐσμεν. πόθεν οὖν δὴ
                <milestone unit="section" n="137b"/>
                ἀρξόμεθα καὶ τί πρῶτον ὑποθησόμεθα; ἢ βούλεσθε, ἐπειδήπερ δοκεῖ πραγματειώδη παιδιὰν παίζειν, ἀπ᾽ ἐμαυτοῦ ἄρξωμαι καὶ τῆς ἐμαυτοῦ ὑποθέσεως, περὶ τοῦ ἑνὸς αὐτοῦ ὑποθέμενος, εἴτε ἕν ἐστιν εἴτε μὴ ἕν, τί χρὴ συμβαίνειν;
                <milestone ed="P" unit="para"/>
                πάνυ μὲν οὖν, φάναι τὸν Ζήνωνα.
                <milestone ed="P" unit="para"/>
                τίς οὖν, εἰπεῖν, μοὶ ἀποκρινεῖται; ἢ ὁ νεώτατος; ἥκιστα γὰρ ἂν πολυπραγμονοῖ, καὶ ἃ οἴεται μάλιστα ἂν ἀποκρίνοιτο: καὶ ἅμα ἐμοὶ ἀνάπαυλα ἂν εἴη ἡ ἐκείνου ἀπόκρισις.
                <milestone unit="section" n="137c"/>
                <milestone ed="P" unit="para"/>
                ἕτοιμός σοι, ὦ Παρμενίδη, φάναι, τοῦτο, τὸν Ἀριστοτέλη: ἐμὲ γὰρ λέγεις τὸν νεώτατον λέγων. ἀλλὰ ἐρώτα ὡς ἀποκρινουμένου.
                <milestone ed="P" unit="para"/>
                εἶεν δή, φάναι:
                <emph>
                    εἰ ἕν ἐστιν
                </emph>
                , ἄλλο τι οὐκ ἂν εἴη πολλὰ τὸ ἕν;
            </p>
        </sp>
        <sp>
            <p>
                πῶς γὰρ ἄν;
            </p>
        </sp>
        <sp>
            <p>
                οὔτε ἄρα μέρος αὐτοῦ οὔτε ὅλον αὐτὸ δεῖ εἶναι.
            </p>
        </sp>
        <sp>
            <p>
                τί δή;
            </p>
        </sp>
        <sp>
            <p>
                τὸ μέρος που ὅλου μέρος ἐστίν.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                τί δὲ τὸ ὅλον; οὐχὶ οὗ ἂν μέρος μηδὲν ἀπῇ ὅλον ἂν εἴη;
            </p>
        </sp>
        <sp>
            <p>
                πάνυ γε.
            </p>
        </sp>
        <sp>
            <p>
                ἀμφοτέρως ἄρα τὸ ἓν ἐκ μερῶν ἂν εἴη, ὅλον τε ὂν καὶ μέρη ἔχον.
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                ἀμφοτέρως ἂν ἄρα
                <milestone unit="section" n="137d"/>
                οὕτως τὸ ἓν πολλὰ εἴη ἀλλ᾽ οὐχ ἕν.
            </p>
        </sp>
        <sp>
            <p>
                ἀληθῆ.
            </p>
        </sp>
        <sp>
            <p>
                δεῖ δέ γε μὴ πολλὰ ἀλλ᾽ ἓν αὐτὸ εἶναι.
            </p>
        </sp>
        <sp>
            <p>
                δεῖ.
            </p>
        </sp>
        <sp>
            <p>
                οὔτ᾽ ἄρα ὅλον ἔσται οὔτε μέρη ἕξει, εἰ ἓν ἔσται τὸ ἕν.
            </p>
        </sp>
        <sp>
            <p>
                οὐ γάρ.
                <milestone ed="P" unit="para"/>
                οὐκοῦν εἰ μηδὲν ἔχει μέρος, οὔτ᾽ ἂν ἀρχὴν οὔτε τελευτὴν οὔτε μέσον ἔχοι: μέρη γὰρ ἂν ἤδη αὐτοῦ τὰ τοιαῦτα εἴη.
            </p>
        </sp>
        <sp>
            <p>
                ὀρθῶς.
            </p>
        </sp>
        <sp>
            <p>
                καὶ μὴν τελευτή γε καὶ ἀρχὴ πέρας ἑκάστου.
            </p>
        </sp>
        <sp>
            <p>
                πῶς δ᾽ οὔ;
            </p>
        </sp>
        <sp>
            <p>
                ἄπειρον ἄρα τὸ ἕν, εἰ μήτε ἀρχὴν μήτε τελευτὴν ἔχει.
            </p>
        </sp>
        <sp>
            <p>
                ἄπειρον.
            </p>
        </sp>
        <sp>
            <p>
                καὶ ἄνευ σχήματος ἄρα: οὔτε γὰρ
                <milestone unit="section" n="137e"/>
                στρογγύλου οὔτε εὐθέος μετέχει.
            </p>
        </sp>
        <sp>
            <p>
                πῶς;
            </p>
        </sp>
        <sp>
            <p>
                στρογγύλον γέ πού ἐστι τοῦτο οὗ ἂν τὰ ἔσχατα πανταχῇ ἀπὸ τοῦ μέσου ἴσον ἀπέχῃ.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                καὶ μὴν εὐθύ γε, οὗ ἂν τὸ μέσον ἀμφοῖν τοῖν ἐσχάτοιν ἐπίπροσθεν ᾖ.
            </p>
        </sp>
        <sp>
            <p>
                οὕτως.
            </p>
        </sp>
        <sp>
            <p>
                οὐκοῦν μέρη ἂν ἔχοι τὸ ἓν καὶ πολλὰ ἂν εἴη, εἴτε εὐθέος σχήματος εἴτε περιφεροῦς μετέχοι.
            </p>
        </sp>
        <sp>
            <p>
                πάνυ μὲν οὖν.
            </p>
        </sp>
        <sp>
            <p>
                οὔτε ἄρα εὐθὺ οὔτε
                <milestone unit="page" n="138"/>
                <milestone unit="section" n="138a"/>
                περιφερές ἐστιν, ἐπείπερ οὐδὲ μέρη ἔχει.
            </p>
        </sp>
        <sp>
            <p>
                ὀρθῶς.
                <milestone ed="P" unit="para"/>
                καὶ μὴν τοιοῦτόν γε ὂν οὐδαμοῦ ἂν εἴη: οὔτε γὰρ ἐν ἄλλῳ οὔτε ἐν ἑαυτῷ εἴη.
            </p>
        </sp>
        <sp>
            <p>
                πῶς δή;
            </p>
        </sp>
        <sp>
            <p>
                ἐν ἄλλῳ μὲν ὂν κύκλῳ που ἂν περιέχοιτο ὑπ᾽ ἐκείνου ἐν ᾧ ἐνείη, καὶ πολλαχοῦ ἂν αὐτοῦ ἅπτοιτο πολλοῖς: τοῦ δὲ ἑνός τε καὶ ἀμεροῦς καὶ κύκλου μὴ μετέχοντος ἀδύνατον πολλαχῇ κύκλῳ ἅπτεσθαι.
            </p>
        </sp>
        <sp>
            <p>
                ἀδύνατον.
            </p>
        </sp>
        <sp>
            <p>
                ἀλλὰ μὴν αὐτό γε ἐν ἑαυτῷ ὂν κἂν ἑαυτῷ εἴη περιέχον οὐκ ἄλλο ἢ αὑτό, εἴπερ καὶ ἐν
                <milestone unit="section" n="138b"/>
                ἑαυτῷ εἴη: ἔν τῳ γάρ τι εἶναι μὴ περιέχοντι ἀδύνατον.
            </p>
        </sp>
        <sp>
            <p>
                ἀδύνατον γάρ.
            </p>
        </sp>
        <sp>
            <p>
                οὐκοῦν ἕτερον μὲν ἄν τι εἴη αὐτὸ τὸ περιέχον, ἕτερον δὲ τὸ περιεχόμενον: οὐ γὰρ ὅλον γε ἄμφω ταὐτὸν ἅμα πείσεται καὶ ποιήσει: καὶ οὕτω τὸ ἓν οὐκ ἂν εἴη ἔτι ἓν ἀλλὰ δύο.
            </p>
        </sp>
        <sp>
            <p>
                οὐ γὰρ οὖν.
            </p>
        </sp>
        <sp>
            <p>
                οὐκ ἄρα ἐστίν που τὸ ἕν, μήτε ἐν αὑτῷ μήτε ἐν ἄλλῳ ἐνόν.
            </p>
        </sp>
        <sp>
            <p>
                οὐκ ἔστιν.
                <milestone ed="P" unit="para"/>
                ὅρα δή, οὕτως ἔχον εἰ οἷόν τέ ἐστιν ἑστάναι ἢ κινεῖσθαι.
            </p>
        </sp>
        <sp>
            <p>
                τί δὴ γὰρ οὔ;
            </p>
        </sp>
        <sp>
            <p>
                ὅτι κινούμενόν γε ἢ φέροιτο ἢ
                <milestone unit="section" n="138c"/>
                ἀλλοιοῖτο ἄν: αὗται γὰρ μόναι κινήσεις.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                ἀλλοιούμενον δὲ τὸ ἓν ἑαυτοῦ ἀδύνατόν που ἓν ἔτι εἶναι.
            </p>
        </sp>
        <sp>
            <p>
                ἀδύνατον.
            </p>
        </sp>
        <sp>
            <p>
                οὐκ ἄρα κατ᾽ ἀλλοίωσίν γε κινεῖται.
            </p>
        </sp>
        <sp>
            <p>
                οὐ φαίνεται.
            </p>
        </sp>
        <sp>
            <p>
                ἀλλ᾽ ἆρα τῷ φέρεσθαι;
            </p>
        </sp>
        <sp>
            <p>
                ἴσως.
            </p>
        </sp>
        <sp>
            <p>
                καὶ μὴν εἰ φέροιτο τὸ ἕν, ἤτοι ἐν τῷ αὐτῷ ἂν περιφέροιτο κύκλῳ ἢ μεταλλάττοι χώραν ἑτέραν ἐξ ἑτέρας.
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                οὐκοῦν κύκλῳ μὲν περιφερόμενον ἐπὶ μέσου βεβηκέναι ἀνάγκη, καὶ τὰ περὶ τὸ μέσον φερόμενα ἄλλα μέρη ἔχειν ἑαυτοῦ: ᾧ δὲ
                <milestone unit="section" n="138d"/>
                μήτε μέσου μήτε μερῶν προσήκει, τίς μηχανὴ τοῦτο κύκλῳ ποτ᾽ ἐπὶ τοῦ μέσου ἐνεχθῆναι;
            </p>
        </sp>
        <sp>
            <p>
                οὐδεμία.
            </p>
        </sp>
        <sp>
            <p>
                ἀλλὰ δὴ χώραν ἀμεῖβον ἄλλοτ᾽ ἄλλοθι γίγνεται καὶ οὕτω κινεῖται;
            </p>
        </sp>
        <sp>
            <p>
                εἴπερ γε δή.
            </p>
        </sp>
        <sp>
            <p>
                οὐκοῦν εἶναι μέν που ἔν τινι αὐτῷ ἀδύνατον ἐφάνη;
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                ἆρ᾽ οὖν γίγνεσθαι ἔτι ἀδυνατώτερον;
            </p>
        </sp>
        <sp>
            <p>
                οὐκ ἐννοῶ ὅπῃ.
            </p>
        </sp>
        <sp>
            <p>
                εἰ ἔν τῴ τι γίγνεται, οὐκ ἀνάγκη μήτε πω ἐν ἐκείνῳ εἶναι ἔτι ἐγγιγνόμενον, μήτ᾽ ἔτι ἔξω ἐκείνου παντάπασιν, εἴπερ ἤδη ἐγγίγνεται;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                εἰ ἄρα τι
                <milestone unit="section" n="138e"/>
                ἄλλο πείσεται τοῦτο, ἐκεῖνο ἂν μόνον πάσχοι οὗ μέρη εἴη: τὸ μὲν γὰρ ἄν τι αὐτοῦ ἤδη ἐν ἐκείνῳ, τὸ δὲ ἔξω εἴη ἅμα: τὸ δὲ μὴ ἔχον μέρη οὐχ οἷόν τέ που ἔσται τρόπῳ οὐδενὶ ὅλον ἅμα μήτε ἐντὸς εἶναί τινος μήτε ἔξω.
            </p>
        </sp>
        <sp>
            <p>
                ἀληθῆ.
            </p>
        </sp>
        <sp>
            <p>
                οὗ δὲ μήτε μέρη εἰσὶ μήτε ὅλον τυγχάνει ὄν, οὐ πολὺ ἔτι ἀδυνατώτερον ἐγγίγνεσθαί που, μήτε κατὰ μέρη μήτε κατὰ ὅλον ἐγγιγνόμενον;
            </p>
        </sp>
        <sp>
            <p>
                φαίνεται.
            </p>
        </sp>
        <sp>
            <p>
                οὔτ᾽ ἄρα ποι ἰὸν καὶ ἔν
                <milestone unit="page" n="139"/>
                <milestone unit="section" n="139a"/>
                τῳ γιγνόμενον χώραν ἀλλάττει, οὔτ᾽ ἐν τῷ αὐτῷ περιφερόμενον οὔτε ἀλλοιούμενον.
            </p>
        </sp>
        <sp>
            <p>
                οὐκ ἔοικε.
            </p>
        </sp>
        <sp>
            <p>
                κατὰ πᾶσαν ἄρα κίνησιν τὸ ἓν ἀκίνητον.
            </p>
        </sp>
        <sp>
            <p>
                ἀκίνητον.
            </p>
        </sp>
        <sp>
            <p>
                ἀλλὰ μὴν καὶ εἶναί γέ φαμεν ἔν τινι αὐτὸ ἀδύνατον.
            </p>
        </sp>
        <sp>
            <p>
                φαμὲν γάρ.
            </p>
        </sp>
        <sp>
            <p>
                οὐδ᾽ ἄρα ποτὲ ἐν τῷ αὐτῷ ἐστιν.
            </p>
        </sp>
        <sp>
            <p>
                τί δή;
            </p>
        </sp>
        <sp>
            <p>
                ὅτι ἤδη ἂν ἐν ἐκείνῳ εἴη ἐν ᾧ τῷ αὐτῷ ἐστιν.
            </p>
        </sp>
        <sp>
            <p>
                πάνυ μὲν οὖν.
            </p>
        </sp>
        <sp>
            <p>
                ἀλλ᾽ οὔτε ἐν αὑτῷ οὔτε ἐν ἄλλῳ οἷόν τε ἦν αὐτῷ ἐνεῖναι.
            </p>
        </sp>
        <sp>
            <p>
                οὐ γὰρ οὖν.
            </p>
        </sp>
        <sp>
            <p>
                οὐδέποτε ἄρα ἐστὶ τὸ ἓν ἐν τῷ αὐτῷ.
            </p>
        </sp>
        <sp>
            <p>
                οὐκ ἔοικεν.
            </p>
        </sp>
        <sp>
            <p>
                <milestone unit="section" n="139b"/>
                ἀλλὰ μὴν τό γε μηδέποτε ἐν τῷ αὐτῷ ὂν οὔτε ἡσυχίαν ἄγει οὔθ᾽ ἕστηκεν.
            </p>
        </sp>
        <sp>
            <p>
                οὐ γὰρ οἷόν τε.
            </p>
        </sp>
        <sp>
            <p>
                τὸ ἓν ἄρα, ὡς ἔοικεν, οὔτε ἕστηκεν οὔτε κινεῖται.
            </p>
        </sp>
        <sp>
            <p>
                οὔκουν δὴ φαίνεταί γε.
                <milestone ed="P" unit="para"/>
                οὐδὲ μὴν ταὐτόν γε οὔτε ἑτέρῳ οὔτε ἑαυτῷ ἔσται, οὐδ᾽ αὖ ἕτερον οὔτε αὑτοῦ οὔτε ἑτέρου ἂν εἴη.
            </p>
        </sp>
        <sp>
            <p>
                πῇ δή;
            </p>
        </sp>
        <sp>
            <p>
                ἕτερον μέν που ἑαυτοῦ ὂν ἑνὸς ἕτερον ἂν εἴη καὶ οὐκ ἂν εἴη ἕν.
            </p>
        </sp>
        <sp>
            <p>
                ἀληθῆ.
            </p>
        </sp>
        <sp>
            <p>
                καὶ μὴν ταὐτόν γε ἑτέρῳ ὂν ἐκεῖνο ἂν εἴη, αὐτὸ
                <milestone unit="section" n="139c"/>
                δ᾽ οὐκ ἂν εἴη: ὥστε οὐδ᾽ ἂν οὕτως εἴη ὅπερ ἔστιν, ἕν, ἀλλ᾽ ἕτερον ἑνός.
            </p>
        </sp>
        <sp>
            <p>
                οὐ γὰρ οὖν.
            </p>
        </sp>
        <sp>
            <p>
                ταὐτὸν μὲν ἄρα ἑτέρῳ ἢ ἕτερον ἑαυτοῦ οὐκ ἔσται.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                ἕτερον δέ γε ἑτέρου οὐκ ἔσται, ἕως ἂν ᾖ ἕν: οὐ γὰρ ἑνὶ προσήκει ἑτέρῳ τινὸς εἶναι, ἀλλὰ μόνῳ ἑτέρῳ ἑτέρου, ἄλλῳ δὲ οὐδενί.
            </p>
        </sp>
        <sp>
            <p>
                ὀρθῶς.
            </p>
        </sp>
        <sp>
            <p>
                τῷ μὲν ἄρα ἓν εἶναι οὐκ ἔσται ἕτερον: ἢ οἴει;
            </p>
        </sp>
        <sp>
            <p>
                οὐ δῆτα.
            </p>
        </sp>
        <sp>
            <p>
                ἀλλὰ μὴν εἰ μὴ τούτῳ, οὐχ ἑαυτῷ ἔσται, εἰ δὲ μὴ αὑτῷ, οὐδὲ αὐτό: αὐτὸ δὲ μηδαμῇ ὂν ἕτερον οὐδενὸς ἔσται
                <milestone unit="section" n="139d"/>
                ἕτερον.
            </p>
        </sp>
        <sp>
            <p>
                ὀρθῶς.
            </p>
        </sp>
        <sp>
            <p>
                οὐδὲ μὴν ταὐτόν γε ἑαυτῷ ἔσται.
            </p>
        </sp>
        <sp>
            <p>
                πῶς δ᾽ οὔ;
            </p>
        </sp>
        <sp>
            <p>
                οὐχ ἥπερ τοῦ ἑνὸς φύσις, αὑτὴ δήπου καὶ τοῦ ταὐτοῦ.
            </p>
        </sp>
        <sp>
            <p>
                τί δή;
            </p>
        </sp>
        <sp>
            <p>
                ὅτι οὐκ, ἐπειδὰν ταὐτὸν γένηταί τῴ τι, ἓν γίγνεται.
            </p>
        </sp>
        <sp>
            <p>
                ἀλλὰ τί μήν;
            </p>
        </sp>
        <sp>
            <p>
                τοῖς πολλοῖς ταὐτὸν γενόμενον πολλὰ ἀνάγκη γίγνεσθαι ἀλλ᾽ οὐχ ἕν.
            </p>
        </sp>
        <sp>
            <p>
                ἀληθῆ.
            </p>
        </sp>
        <sp>
            <p>
                ἀλλ᾽ εἰ τὸ ἓν καὶ τὸ ταὐτὸν μηδαμῇ διαφέρει, ὁπότε τι ταὐτὸν ἐγίγνετο, ἀεὶ ἂν ἓν ἐγίγνετο, καὶ ὁπότε ἕν, ταὐτόν.
                <milestone unit="section" n="139e"/>
            </p>
        </sp>
        <sp>
            <p>
                πάνυ γε.
            </p>
        </sp>
        <sp>
            <p>
                εἰ ἄρα τὸ ἓν ἑαυτῷ ταὐτὸν ἔσται, οὐχ ἓν ἑαυτῷ ἔσται: καὶ οὕτω ἓν ὂν οὐχ ἓν ἔσται. ἀλλὰ μὴν τοῦτό γε ἀδύνατον: ἀδύνατον ἄρα καὶ τῷ ἑνὶ ἢ ἑτέρου ἕτερον εἶναι ἢ ἑαυτῷ ταὐτόν.
            </p>
        </sp>
        <sp>
            <p>
                ἀδύνατον.
            </p>
        </sp>
        <sp>
            <p>
                οὕτω δὴ ἕτερόν γε ἢ ταὐτὸν τὸ ἓν οὔτ᾽ ἂν αὑτῷ οὔτ᾽ ἂν ἑτέρῳ εἴη.
            </p>
        </sp>
        <sp>
            <p>
                οὐ γὰρ οὖν.
                <milestone ed="P" unit="para"/>
                οὐδὲ μὴν ὅμοιόν τινι ἔσται οὐδ᾽ ἀνόμοιον οὔτε αὑτῷ οὔτε ἑτέρῳ.
            </p>
        </sp>
        <sp>
            <p>
                τί δή;
            </p>
        </sp>
        <sp>
            <p>
                ὅτι τὸ ταὐτόν που πεπονθὸς ὅμοιον.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                τοῦ δέ γε ἑνὸς χωρὶς ἐφάνη τὴν φύσιν τὸ ταὐτόν.
                <milestone unit="page" n="140"/>
                <milestone unit="section" n="140a"/>
            </p>
        </sp>
        <sp>
            <p>
                ἐφάνη γάρ.
            </p>
        </sp>
        <sp>
            <p>
                ἀλλὰ μὴν εἴ τι πέπονθε χωρὶς τοῦ ἓν εἶναι τὸ ἕν, πλείω ἂν εἶναι πεπόνθοι ἢ ἕν, τοῦτο δὲ ἀδύνατον.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                οὐδαμῶς ἔστιν ἄρα ταὐτὸν πεπονθὸς εἶναι τὸ ἓν οὔτε ἄλλῳ οὔτε ἑαυτῷ.
            </p>
        </sp>
        <sp>
            <p>
                οὐ φαίνεται.
            </p>
        </sp>
        <sp>
            <p>
                οὐδὲ ὅμοιον ἄρα δυνατὸν αὐτὸ εἶναι οὔτε ἄλλῳ οὔτε ἑαυτῷ.
            </p>
        </sp>
        <sp>
            <p>
                οὐκ ἔοικεν.
            </p>
        </sp>
        <sp>
            <p>
                οὐδὲ μὴν ἕτερόν γε πέπονθεν εἶναι τὸ ἕν: καὶ γὰρ οὕτω πλείω ἂν πεπόνθοι εἶναι ἢ ἕν.
            </p>
        </sp>
        <sp>
            <p>
                πλείω γάρ.
            </p>
        </sp>
        <sp>
            <p>
                τό γε μὴν ἕτερον πεπονθὸς ἢ ἑαυτοῦ ἢ ἄλλου ἀνόμοιον ἂν εἴη ἢ ἑαυτῷ
                <milestone unit="section" n="140b"/>
                ἢ ἄλλῳ, εἴπερ τὸ ταὐτὸν πεπονθὸς ὅμοιον.
            </p>
        </sp>
        <sp>
            <p>
                ὀρθῶς.
            </p>
        </sp>
        <sp>
            <p>
                τὸ δέ γε ἕν, ὡς ἔοικεν, οὐδαμῶς ἕτερον πεπονθὸς οὐδαμῶς ἀνόμοιόν ἐστιν οὔτε αὑτῷ οὔτε ἑτέρῳ.
            </p>
        </sp>
        <sp>
            <p>
                οὐ γὰρ οὖν.
            </p>
        </sp>
        <sp>
            <p>
                οὔτε ἄρα ὅμοιον οὔτε ἀνόμοιον οὔθ᾽ ἑτέρῳ οὔτε ἑαυτῷ ἂν εἴη τὸ ἕν.
            </p>
        </sp>
        <sp>
            <p>
                οὐ φαίνεται.
                <milestone ed="P" unit="para"/>
                καὶ μὴν τοιοῦτόν γε ὂν οὔτε ἴσον οὔτε ἄνισον ἔσται οὔτε ἑαυτῷ οὔτε ἄλλῳ.
            </p>
        </sp>
        <sp>
            <p>
                πῇ;
            </p>
        </sp>
        <sp>
            <p>
                ἴσον μὲν ὂν τῶν αὐτῶν μέτρων ἔσται ἐκείνῳ ᾧ ἂν ἴσον ᾖ.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                μεῖζον δέ που
                <milestone unit="section" n="140c"/>
                ἢ ἔλαττον ὄν, οἷς μὲν ἂν σύμμετρον ᾖ, τῶν μὲν ἐλαττόνων πλείω μέτρα ἕξει, τῶν δὲ μειζόνων ἐλάττω.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                οἷς δ᾽ ἂν μὴ σύμμετρον, τῶν μὲν σμικροτέρων, τῶν δὲ μειζόνων μέτρων ἔσται.
            </p>
        </sp>
        <sp>
            <p>
                πῶς γὰρ οὔ;
            </p>
        </sp>
        <sp>
            <p>
                οὐκοῦν ἀδύνατον τὸ μὴ μετέχον τοῦ αὐτοῦ ἢ μέτρων τῶν αὐτῶν εἶναι ἢ ἄλλων ὡντινωνοῦν τῶν αὐτῶν;
            </p>
        </sp>
        <sp>
            <p>
                ἀδύνατον.
            </p>
        </sp>
        <sp>
            <p>
                ἴσον μὲν ἄρα οὔτ᾽ ἂν ἑαυτῷ οὔτε ἄλλῳ εἴη μὴ τῶν αὐτῶν μέτρων ὄν.
            </p>
        </sp>
        <sp>
            <p>
                οὔκουν φαίνεταί γε.
            </p>
        </sp>
        <sp>
            <p>
                ἀλλὰ μὴν πλειόνων γε μέτρων ὂν ἢ ἐλαττόνων, ὅσωνπερ μέτρων, τοσούτων καὶ μερῶν ἂν εἴη: καὶ
                <milestone unit="section" n="140d"/>
                οὕτω αὖ οὐκέτι ἓν ἔσται ἀλλὰ τοσαῦτα ὅσαπερ καὶ τὰ μέτρα.
            </p>
        </sp>
        <sp>
            <p>
                ὀρθῶς.
            </p>
        </sp>
        <sp>
            <p>
                εἰ δέ γε ἑνὸς μέτρου εἴη, ἴσον ἂν γίγνοιτο τῷ μέτρῳ: τοῦτο δὲ ἀδύνατον ἐφάνη, ἴσον τῳ αὐτὸ εἶναι.
            </p>
        </sp>
        <sp>
            <p>
                ἐφάνη γάρ.
            </p>
        </sp>
        <sp>
            <p>
                οὔτε ἄρα ἑνὸς μέτρου μετέχον οὔτε πολλῶν οὔτε ὀλίγων, οὔτε τὸ παράπαν τοῦ αὐτοῦ μετέχον, οὔτε ἑαυτῷ ποτε, ὡς ἔοικεν, ἔσται ἴσον οὔτε ἄλλῳ: οὔτε αὖ μεῖζον οὐδὲ ἔλαττον οὔτε ἑαυτοῦ οὔτε ἑτέρου.
            </p>
        </sp>
        <sp>
            <p>
                παντάπασι μὲν οὖν οὕτω.
                <milestone unit="section" n="140e"/>
                <milestone ed="P" unit="para"/>
                τί δέ; πρεσβύτερον ἢ νεώτερον ἢ τὴν αὐτὴν ἡλικίαν ἔχειν τὸ ἓν δοκεῖ τῳ δυνατὸν εἶναι;
            </p>
        </sp>
        <sp>
            <p>
                τί δὴ γὰρ οὔ;
            </p>
        </sp>
        <sp>
            <p>
                ὅτι που ἡλικίαν μὲν τὴν αὐτὴν ἔχον ἢ αὑτῷ ἢ ἄλλῳ ἰσότητος χρόνου καὶ ὁμοιότητος μεθέξει, ὧν ἐλέγομεν οὐ μετεῖναι τῷ ἑνί, οὔτε ὁμοιότητος οὔτε ἰσότητος.
            </p>
        </sp>
        <sp>
            <p>
                ἐλέγομεν γὰρ οὖν.
            </p>
        </sp>
        <sp>
            <p>
                καὶ μὴν καὶ ὅτι ἀνομοιότητός τε καὶ ἀνισότητος οὐ μετέχει, καὶ τοῦτο ἐλέγομεν.
            </p>
        </sp>
        <sp>
            <p>
                πάνυ μὲν οὖν.
            </p>
        </sp>
        <sp>
            <p>
                πῶς οὖν
                <milestone unit="page" n="141"/>
                <milestone unit="section" n="141a"/>
                οἷόν τε ἔσται τινὸς ἢ πρεσβύτερον ἢ νεώτερον εἶναι ἢ τὴν αὐτὴν ἡλικίαν ἔχειν τῳ τοιοῦτον ὄν;
            </p>
        </sp>
        <sp>
            <p>
                οὐδαμῶς.
            </p>
        </sp>
        <sp>
            <p>
                οὐκ ἄρα ἂν εἴη νεώτερόν γε οὐδὲ πρεσβύτερον οὐδὲ τὴν αὐτὴν ἡλικίαν ἔχον τὸ ἓν οὔτε αὑτῷ οὔτε ἄλλῳ.
            </p>
        </sp>
        <sp>
            <p>
                οὐ φαίνεται.
            </p>
        </sp>
        <sp>
            <p>
                ἆρ᾽ οὖν οὐδὲ ἐν χρόνῳ τὸ παράπαν δύναιτο ἂν εἶναι τὸ ἕν, εἰ τοιοῦτον εἴη; ἢ οὐκ ἀνάγκη, ἐάν τι ᾖ ἐν χρόνῳ, ἀεὶ αὐτὸ αὑτοῦ πρεσβύτερον γίγνεσθαι;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                οὐκοῦν τό γε πρεσβύτερον ἀεὶ νεωτέρου πρεσβύτερον;
            </p>
        </sp>
        <sp>
            <p>
                τί μήν;
                <milestone unit="section" n="141b"/>
            </p>
        </sp>
        <sp>
            <p>
                τὸ πρεσβύτερον ἄρα ἑαυτοῦ γιγνόμενον καὶ νεώτερον ἑαυτοῦ ἅμα γίγνεται, εἴπερ μέλλει ἔχειν ὅτου πρεσβύτερον γίγνηται.
            </p>
        </sp>
        <sp>
            <p>
                πῶς λέγεις;
            </p>
        </sp>
        <sp>
            <p>
                ὧδε: διάφορον ἕτερον ἑτέρου οὐδὲν δεῖ γίγνεσθαι ἤδη ὄντος διαφόρου, ἀλλὰ τοῦ μὲν ἤδη ὄντος ἤδη εἶναι, τοῦ δὲ γεγονότος γεγονέναι, τοῦ δὲ μέλλοντος μέλλειν, τοῦ δὲ γιγνομένου οὔτε γεγονέναι οὔτε μέλλειν οὔτε εἶναί πω διάφορον, ἀλλὰ γίγνεσθαι καὶ ἄλλως
                <milestone unit="section" n="141c"/>
                οὐκ εἶναι.
            </p>
        </sp>
        <sp>
            <p>
                ἀνάγκη γὰρ δή.
            </p>
        </sp>
        <sp>
            <p>
                ἀλλὰ μὴν τό γε πρεσβύτερον διαφορότης νεωτέρου ἐστὶν καὶ οὐδενὸς ἄλλου.
            </p>
        </sp>
        <sp>
            <p>
                ἔστι γάρ.
            </p>
        </sp>
        <sp>
            <p>
                τὸ ἄρα πρεσβύτερον ἑαυτοῦ γιγνόμενον ἀνάγκη καὶ νεώτερον ἅμα ἑαυτοῦ γίγνεσθαι.
            </p>
        </sp>
        <sp>
            <p>
                ἔοικεν.
            </p>
        </sp>
        <sp>
            <p>
                ἀλλὰ μὴν καὶ μήτε πλείω ἑαυτοῦ γίγνεσθαι χρόνον μήτε ἐλάττω, ἀλλὰ τὸν ἴσον χρόνον καὶ γίγνεσθαι ἑαυτῷ καὶ εἶναι καὶ γεγονέναι καὶ μέλλειν ἔσεσθαι.
            </p>
        </sp>
        <sp>
            <p>
                ἀνάγκη γὰρ οὖν καὶ ταῦτα.
            </p>
        </sp>
        <sp>
            <p>
                ἀνάγκη ἄρα ἐστίν, ὡς ἔοικεν, ὅσα γε ἐν χρόνῳ ἐστὶν
                <milestone unit="section" n="141d"/>
                καὶ μετέχει τοῦ τοιούτου, ἕκαστον αὐτῶν τὴν αὐτήν τε αὐτὸ αὑτῷ ἡλικίαν ἔχειν καὶ πρεσβύτερόν τε αὑτοῦ ἅμα καὶ νεώτερον γίγνεσθαι.
            </p>
        </sp>
        <sp>
            <p>
                κινδυνεύει.
            </p>
        </sp>
        <sp>
            <p>
                ἀλλὰ μὴν τῷ γε ἑνὶ τῶν τοιούτων παθημάτων οὐδὲν μετῆν.
            </p>
        </sp>
        <sp>
            <p>
                οὐ γὰρ μετῆν.
            </p>
        </sp>
        <sp>
            <p>
                οὐδὲ ἄρα χρόνου αὐτῷ μέτεστιν, οὐδ᾽ ἔστιν ἔν τινι χρόνῳ.
            </p>
        </sp>
        <sp>
            <p>
                οὔκουν δή, ὥς γε ὁ λόγος αἱρεῖ.
                <milestone ed="P" unit="para"/>
                τί οὖν; τὸ ἦν καὶ τὸ γέγονε καὶ τὸ ἐγίγνετο οὐ χρόνου μέθεξιν δοκεῖ σημαίνειν τοῦ ποτὲ γεγονότος;
            </p>
        </sp>
        <sp>
            <p>
                καὶ μάλα.
            </p>
        </sp>
        <sp>
            <p>
                <milestone unit="section" n="141e"/>
                τί δέ; τὸ ἔσται καὶ τὸ γενήσεται καὶ τὸ γενηθήσεται οὐ τοῦ ἔπειτα[τοῦ μέλλοντος];
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                τὸ δὲ δὴ ἔστι καὶ τὸ γίγνεται οὐ τοῦ νῦν παρόντος;
            </p>
        </sp>
        <sp>
            <p>
                πάνυ μὲν οὖν.
            </p>
        </sp>
        <sp>
            <p>
                εἰ ἄρα τὸ ἓν μηδαμῇ μηδενὸς μετέχει χρόνου, οὔτε ποτὲ γέγονεν οὔτ᾽ ἐγίγνετο οὔτ᾽ ἦν ποτέ, οὔτε νῦν γέγονεν οὔτε γίγνεται οὔτε ἔστιν, οὔτ᾽ ἔπειτα γενήσεται οὔτε γενηθήσεται οὔτε ἔσται.
            </p>
        </sp>
        <sp>
            <p>
                ἀληθέστατα.
            </p>
        </sp>
        <sp>
            <p>
                ἔστιν οὖν οὐσίας ὅπως ἄν τι μετάσχοι ἄλλως ἢ κατὰ τούτων τι;
            </p>
        </sp>
        <sp>
            <p>
                οὐκ ἔστιν.
            </p>
        </sp>
        <sp>
            <p>
                οὐδαμῶς ἄρα τὸ ἓν οὐσίας μετέχει.
            </p>
        </sp>
        <sp>
            <p>
                οὐκ ἔοικεν.
            </p>
        </sp>
        <sp>
            <p>
                οὐδαμῶς ἄρα ἔστι τὸ ἕν.
            </p>
        </sp>
        <sp>
            <p>
                οὐ φαίνεται.
            </p>
        </sp>
        <sp>
            <p>
                οὐδ᾽ ἄρα οὕτως ἔστιν ὥστε ἓν εἶναι: εἴη γὰρ ἂν ἤδη ὂν καὶ οὐσίας μετέχον: ἀλλ᾽ ὡς ἔοικεν, τὸ ἓν οὔτε ἕν ἐστιν οὔτε ἔστιν, εἰ δεῖ τῷ
                <milestone unit="page" n="142"/>
                <milestone unit="section" n="142a"/>
                τοιῷδε λόγῳ πιστεύειν.
            </p>
        </sp>
        <sp>
            <p>
                κινδυνεύει.
            </p>
        </sp>
        <sp>
            <p>
                ὃ δὲ μὴ ἔστι, τούτῳ τῷ μὴ ὄντι εἴη ἄν τι αὐτῷ ἢ αὐτοῦ;
            </p>
        </sp>
        <sp>
            <p>
                καὶ πῶς;
            </p>
        </sp>
        <sp>
            <p>
                οὐδ᾽ ἄρα ὄνομα ἔστιν αὐτῷ οὐδὲ λόγος οὐδέ τις ἐπιστήμη οὐδὲ αἴσθησις οὐδὲ δόξα.
            </p>
        </sp>
        <sp>
            <p>
                οὐ φαίνεται.
            </p>
        </sp>
        <sp>
            <p>
                οὐδ᾽ ὀνομάζεται ἄρα οὐδὲ λέγεται οὐδὲ δοξάζεται οὐδὲ γιγνώσκεται, οὐδέ τι τῶν ὄντων αὐτοῦ αἰσθάνεται.
            </p>
        </sp>
        <sp>
            <p>
                οὐκ ἔοικεν.
            </p>
        </sp>
        <sp>
            <p>
                ἦ δυνατὸν οὖν περὶ τὸ ἓν ταῦτα οὕτως ἔχειν;
            </p>
        </sp>
        <sp>
            <p>
                οὔκουν ἔμοιγε δοκεῖ.
                <milestone unit="section" n="142b"/>
                <milestone ed="P" unit="para"/>
                βούλει οὖν ἐπὶ τὴν ὑπόθεσιν πάλιν ἐξ ἀρχῆς ἐπανέλθωμεν, ἐάν τι ἡμῖν ἐπανιοῦσιν ἀλλοῖον φανῇ;
            </p>
        </sp>
        <sp>
            <p>
                πάνυ μὲν οὖν βούλομαι.
            </p>
        </sp>
        <sp>
            <p>
                οὐκοῦν
                <term>
                    ἓν εἰ ἔστιν
                </term>
                , φαμέν, τὰ συμβαίνοντα περὶ αὐτοῦ, ποῖά ποτε τυγχάνει ὄντα, διομολογητέα ταῦτα: οὐχ οὕτω;
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                ὅρα δὴ ἐξ ἀρχῆς.
                <term>
                    ἓν εἰ ἔστιν
                </term>
                , ἆρα οἷόν τε αὐτὸ εἶναι μέν, οὐσίας δὲ μὴ μετέχειν;
            </p>
        </sp>
        <sp>
            <p>
                οὐχ οἷόν τε.
            </p>
        </sp>
        <sp>
            <p>
                οὐκοῦν καὶ ἡ οὐσία τοῦ ἑνὸς εἴη ἂν οὐ ταὐτὸν οὖσα τῷ ἑνί: οὐ γὰρ ἂν ἐκείνη ἦν ἐκείνου οὐσία, οὐδ᾽ ἂν
                <milestone unit="section" n="142c"/>
                ἐκεῖνο, τὸ ἕν, ἐκείνης μετεῖχεν, ἀλλ᾽ ὅμοιον ἂν ἦν λέγειν ἕν τε εἶναι καὶ ἓν ἕν. νῦν δὲ οὐχ αὕτη ἐστὶν ἡ ὑπόθεσις,
                <term>
                    εἰ ἓν ἕν
                </term>
                , τί χρὴ συμβαίνειν, ἀλλ᾽
                <term>
                    εἰ ἓν ἔστιν
                </term>
                : οὐχ οὕτω;
            </p>
        </sp>
        <sp>
            <p>
                πάνυ μὲν οὖν.
            </p>
        </sp>
        <sp>
            <p>
                οὐκοῦν ὡς ἄλλο τι σημαῖνον τὸ
                <term>
                    ἔστι
                </term>
                τοῦ
                <term>
                    ἕν
                </term>
                ;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                ἆρα οὖν ἄλλο ἢ ὅτι οὐσίας μετέχει τὸ ἕν, τοῦτ᾽ ἂν εἴη τὸ λεγόμενον, ἐπειδάν τις συλλήβδην εἴπῃ ὅτι ἓν ἔστιν;
            </p>
        </sp>
        <sp>
            <p>
                πάνυ γε.
            </p>
        </sp>
        <sp>
            <p>
                πάλιν δὴ λέγωμεν,
                <term>
                    ἓν εἰ ἔστιν
                </term>
                , τί συμβήσεται. σκόπει οὖν εἰ οὐκ ἀνάγκη ταύτην τὴν ὑπόθεσιν τοιοῦτον ὂν τὸ ἓν σημαίνειν, οἷον
                <milestone unit="section" n="142d"/>
                μέρη ἔχειν;
            </p>
        </sp>
        <sp>
            <p>
                πῶς;
            </p>
        </sp>
        <sp>
            <p>
                ὧδε: εἰ τὸ
                <term>
                    ἔστι
                </term>
                τοῦ ἑνὸς ὄντος λέγεται καὶ τὸ
                <term>
                    ἓν
                </term>
                τοῦ ὄντος ἑνός, ἔστι δὲ οὐ τὸ αὐτὸ ἥ τε οὐσία καὶ τὸ ἕν, τοῦ αὐτοῦ δὲ ἐκείνου οὗ ὑπεθέμεθα, τοῦ ἑνὸς ὄντος, ἆρα οὐκ ἀνάγκη τὸ μὲν ὅλον ἓν ὂν εἶναι αὐτό, τούτου δὲ γίγνεσθαι μόρια τό τε ἓν καὶ τὸ εἶναι;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                πότερον οὖν ἑκάτερον τῶν μορίων τούτων μόριον μόνον προσεροῦμεν, ἢ τοῦ ὅλου μόριον τό γε μόριον προσρητέον;
            </p>
        </sp>
        <sp>
            <p>
                τοῦ ὅλου.
            </p>
        </sp>
        <sp>
            <p>
                καὶ ὅλον ἄρα ἐστί, ὃ ἂν ἓν ᾖ, καὶ μόριον ἔχει.
            </p>
        </sp>
        <sp>
            <p>
                πάνυ γε.
            </p>
        </sp>
        <sp>
            <p>
                τί οὖν; τῶν μορίων ἑκάτερον
                <milestone unit="section" n="142e"/>
                τούτων τοῦ ἑνὸς ὄντος, τό τε ἓν καὶ τὸ ὄν, ἆρα ἀπολείπεσθον ἢ τὸ ἓν τοῦ εἶναι μορίου ἢ τὸ ὂν τοῦ ἑνὸς μορίου;
            </p>
        </sp>
        <sp>
            <p>
                οὐκ ἂν εἴη.
            </p>
        </sp>
        <sp>
            <p>
                πάλιν ἄρα καὶ τῶν μορίων ἑκάτερον τό τε ἓν ἴσχει καὶ τὸ ὄν, καὶ γίγνεται τὸ ἐλάχιστον ἐκ δυοῖν αὖ μορίοιν τὸ μόριον, καὶ κατὰ τὸν αὐτὸν λόγον οὕτως ἀεί, ὅτιπερ ἂν μόριον γένηται, τούτω τὼ μορίω ἀεὶ ἴσχει: τό τε γὰρ ἓν τὸ ὂν ἀεὶ ἴσχει καὶ τὸ ὂν τὸ ἕν: ὥστε ἀνάγκη
                <milestone unit="page" n="143"/>
                <milestone unit="section" n="143a"/>
                δύ᾽ ἀεὶ γιγνόμενον μηδέποτε ἓν εἶναι.
            </p>
        </sp>
        <sp>
            <p>
                παντάπασι μὲν οὖν.
            </p>
        </sp>
        <sp>
            <p>
                οὐκοῦν ἄπειρον ἂν τὸ πλῆθος οὕτω τὸ ἓν ὂν εἴη;
            </p>
        </sp>
        <sp>
            <p>
                ἔοικεν.
                <milestone ed="P" unit="para"/>
                ἴθι δὴ καὶ τῇδε ἔτι.
            </p>
        </sp>
        <sp>
            <p>
                πῇ;
            </p>
        </sp>
        <sp>
            <p>
                οὐσίας φαμὲν μετέχειν τὸ ἕν, διὸ ἔστιν;
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                καὶ διὰ ταῦτα δὴ τὸ ἓν ὂν πολλὰ ἐφάνη.
            </p>
        </sp>
        <sp>
            <p>
                οὕτω.
            </p>
        </sp>
        <sp>
            <p>
                τί δέ; αὐτὸ τὸ ἕν, ὃ δή φαμεν οὐσίας μετέχειν, ἐὰν αὐτὸ τῇ διανοίᾳ μόνον καθ᾽ αὑτὸ λάβωμεν ἄνευ τούτου οὗ φαμεν μετέχειν, ἆρά γε ἓν μόνον φανήσεται ἢ καὶ πολλὰ τὸ αὐτὸ τοῦτο;
            </p>
        </sp>
        <sp>
            <p>
                ἕν, οἶμαι ἔγωγε.
            </p>
        </sp>
        <sp>
            <p>
                <milestone unit="section" n="143b"/>
                ἴδωμεν δή: ἄλλο τι ἕτερον μὲν ἀνάγκη τὴν οὐσίαν αὐτοῦ εἶναι, ἕτερον δὲ αὐτό, εἴπερ μὴ οὐσία τὸ ἕν, ἀλλ᾽ ὡς ἓν οὐσίας μετέσχεν.
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                οὐκοῦν εἰ ἕτερον μὲν ἡ οὐσία, ἕτερον δὲ τὸ ἕν, οὔτε τῷ ἓν τὸ ἓν τῆς οὐσίας ἕτερον οὔτε τῷ οὐσία εἶναι ἡ οὐσία τοῦ ἑνὸς ἄλλο, ἀλλὰ τῷ ἑτέρῳ τε καὶ ἄλλῳ ἕτερα ἀλλήλων.
            </p>
        </sp>
        <sp>
            <p>
                πάνυ μὲν οὖν.
            </p>
        </sp>
        <sp>
            <p>
                ὥστε οὐ ταὐτόν ἐστιν οὔτε τῷ ἑνὶ οὔτε τῇ οὐσίᾳ τὸ ἕτερον.
            </p>
        </sp>
        <sp>
            <p>
                πῶς γάρ;
                <milestone unit="section" n="143c"/>
                <milestone ed="P" unit="para"/>
                τί οὖν; ἐὰν προελώμεθα αὐτῶν εἴτε βούλει τὴν οὐσίαν καὶ τὸ ἕτερον εἴτε τὴν οὐσίαν καὶ τὸ ἓν εἴτε τὸ ἓν καὶ τὸ ἕτερον, ἆρ᾽ οὐκ ἐν ἑκάστῃ τῇ προαιρέσει προαιρούμεθά τινε ὣ ὀρθῶς ἔχει καλεῖσθαι ἀμφοτέρω;
            </p>
        </sp>
        <sp>
            <p>
                πῶς;
            </p>
        </sp>
        <sp>
            <p>
                ὧδε: ἔστιν οὐσίαν εἰπεῖν;
            </p>
        </sp>
        <sp>
            <p>
                ἔστιν.
            </p>
        </sp>
        <sp>
            <p>
                καὶ αὖθις εἰπεῖν ἕν;
            </p>
        </sp>
        <sp>
            <p>
                καὶ τοῦτο.
            </p>
        </sp>
        <sp>
            <p>
                ἆρ᾽ οὖν οὐχ ἑκάτερον αὐτοῖν εἴρηται;
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                τί δ᾽ ὅταν εἴπω οὐσία τε καὶ ἕν, ἆρα οὐκ ἀμφοτέρω;
            </p>
        </sp>
        <sp>
            <p>
                πάνυ γε.
            </p>
        </sp>
        <sp>
            <p>
                οὐκοῦν καὶ ἐὰν οὐσία τε καὶ ἕτερον ἢ ἕτερόν τε καὶ ἕν, καὶ οὕτω πανταχῶς ἐφ᾽ ἑκάστου ἄμφω λέγω;
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                <milestone unit="section" n="143d"/>
                ὣ δ᾽ ἂν ἄμφω ὀρθῶς προσαγορεύησθον, ἆρα οἷόν τε ἄμφω μὲν αὐτὼ εἶναι, δύο δὲ μή;
            </p>
        </sp>
        <sp>
            <p>
                οὐχ οἷόν τε.
            </p>
        </sp>
        <sp>
            <p>
                ὣ δ᾽ ἂν δύο ἦτον, ἔστι τις μηχανὴ μὴ οὐχ ἑκάτερον αὐτοῖν ἓν εἶναι;
            </p>
        </sp>
        <sp>
            <p>
                οὐδεμία.
            </p>
        </sp>
        <sp>
            <p>
                τούτων ἄρα ἐπείπερ σύνδυο ἕκαστα συμβαίνει εἶναι, καὶ ἓν ἂν εἴη ἕκαστον.
            </p>
        </sp>
        <sp>
            <p>
                φαίνεται.
            </p>
        </sp>
        <sp>
            <p>
                εἰ δὲ ἓν ἕκαστον αὐτῶν ἐστι, συντεθέντος ἑνὸς ὁποιουοῦν ᾑτινιοῦν συζυγίᾳ οὐ τρία γίγνεται τὰ πάντα;
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                τρία δὲ οὐ περιττὰ καὶ δύο ἄρτια;
            </p>
        </sp>
        <sp>
            <p>
                πῶς δ᾽ οὔ;
            </p>
        </sp>
        <sp>
            <p>
                τί δέ; δυοῖν ὄντοιν οὐκ
                <milestone unit="section" n="143e"/>
                ἀνάγκη εἶναι καὶ δίς, καὶ τριῶν ὄντων τρίς, εἴπερ ὑπάρχει τῷ τε δύο τὸ δὶς ἓν καὶ τῷ τρία τὸ τρὶς ἕν;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                δυοῖν δὲ ὄντοιν καὶ δὶς οὐκ ἀνάγκη δύο δὶς εἶναι; καὶ τριῶν καὶ τρὶς οὐκ ἀνάγκη αὖ τρία τρὶς εἶναι;
            </p>
        </sp>
        <sp>
            <p>
                πῶς δ᾽ οὔ;
            </p>
        </sp>
        <sp>
            <p>
                τί δέ; τριῶν ὄντων καὶ δὶς ὄντων καὶ δυοῖν ὄντοιν καὶ τρὶς ὄντοιν οὐκ ἀνάγκη τε τρία δὶς εἶναι καὶ δύο τρίς;
            </p>
        </sp>
        <sp>
            <p>
                πολλή γε.
            </p>
        </sp>
        <sp>
            <p>
                ἄρτιά τε ἄρα ἀρτιάκις ἂν εἴη καὶ
                <milestone unit="page" n="144"/>
                <milestone unit="section" n="144a"/>
                περιττὰ περιττάκις καὶ ἄρτια περιττάκις καὶ περιττὰ ἀρτιάκις.
            </p>
        </sp>
        <sp>
            <p>
                ἔστιν οὕτω.
            </p>
        </sp>
        <sp>
            <p>
                εἰ οὖν ταῦτα οὕτως ἔχει, οἴει τινὰ ἀριθμὸν ὑπολείπεσθαι ὃν οὐκ ἀνάγκη εἶναι;
            </p>
        </sp>
        <sp>
            <p>
                οὐδαμῶς γε.
            </p>
        </sp>
        <sp>
            <p>
                εἰ ἄρα ἔστιν ἕν, ἀνάγκη καὶ ἀριθμὸν εἶναι.
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                ἀλλὰ μὴν ἀριθμοῦ γε ὄντος πολλὰ ἂν εἴη καὶ πλῆθος ἄπειρον τῶν ὄντων: ἢ οὐκ ἄπειρος ἀριθμὸς πλήθει καὶ μετέχων οὐσίας γίγνεται;
            </p>
        </sp>
        <sp>
            <p>
                καὶ πάνυ γε.
            </p>
        </sp>
        <sp>
            <p>
                οὐκοῦν εἰ πᾶς ἀριθμὸς οὐσίας μετέχει, καὶ τὸ μόριον ἕκαστον τοῦ ἀριθμοῦ μετέχοι ἂν αὐτῆς;
            </p>
        </sp>
        <sp>
            <p>
                ναί.
                <milestone unit="section" n="144b"/>
                <milestone ed="P" unit="para"/>
                ἐπὶ πάντα ἄρα πολλὰ ὄντα ἡ οὐσία νενέμηται καὶ οὐδενὸς ἀποστατεῖ τῶν ὄντων, οὔτε τοῦ σμικροτάτου οὔτε τοῦ μεγίστου; ἢ τοῦτο μὲν καὶ ἄλογον ἐρέσθαι; πῶς γὰρ ἂν δὴ οὐσία γε τῶν ὄντων του ἀποστατοῖ;
            </p>
        </sp>
        <sp>
            <p>
                οὐδαμῶς.
            </p>
        </sp>
        <sp>
            <p>
                κατακεκερμάτισται ἄρα ὡς οἷόν τε σμικρότατα καὶ μέγιστα καὶ πανταχῶς ὄντα, καὶ μεμέρισται πάντων μάλιστα, καὶ ἔστι
                <milestone unit="section" n="144c"/>
                μέρη ἀπέραντα τῆς οὐσίας.
            </p>
        </sp>
        <sp>
            <p>
                ἔχει οὕτω.
            </p>
        </sp>
        <sp>
            <p>
                πλεῖστα ἄρα ἐστὶ τὰ μέρη αὐτῆς.
            </p>
        </sp>
        <sp>
            <p>
                πλεῖστα μέντοι.
            </p>
        </sp>
        <sp>
            <p>
                τί οὖν; ἔστι τι αὐτῶν ὃ ἔστι μὲν μέρος τῆς οὐσίας, οὐδὲν μέντοι μέρος;
            </p>
        </sp>
        <sp>
            <p>
                καὶ πῶς ἄν[τοι]τοῦτο γένοιτο;
            </p>
        </sp>
        <sp>
            <p>
                ἀλλ᾽ εἴπερ γε οἶμαι ἔστιν, ἀνάγκη αὐτὸ ἀεί, ἕωσπερ ἂν ᾖ, ἕν γέ τι εἶναι, μηδὲν δὲ ἀδύνατον.
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                πρὸς ἅπαντι ἄρα[ἑκάστῳ]τῷ τῆς οὐσίας μέρει πρόσεστιν τὸ ἕν, οὐκ ἀπολειπόμενον οὔτε σμικροτέρου οὔτε μείζονος μέρους οὔτε ἄλλου οὐδενός.
            </p>
        </sp>
        <sp>
            <p>
                οὕτω.
            </p>
        </sp>
        <sp>
            <p>
                ἆρα οὖν ἓν
                <milestone unit="section" n="144d"/>
                ὂν πολλαχοῦ ἅμα ὅλον ἐστί; τοῦτο ἄθρει.
            </p>
        </sp>
        <sp>
            <p>
                ἀλλ᾽ ἀθρῶ καὶ ὁρῶ ὅτι ἀδύνατον.
            </p>
        </sp>
        <sp>
            <p>
                μεμερισμένον ἄρα, εἴπερ μὴ ὅλον: ἄλλως γάρ που οὐδαμῶς ἅμα ἅπασι τοῖς τῆς οὐσίας μέρεσιν παρέσται ἢ μεμερισμένον.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                καὶ μὴν τό γε μεριστὸν πολλὴ ἀνάγκη εἶναι τοσαῦτα ὅσαπερ μέρη.
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                οὐκ ἄρα ἀληθῆ ἄρτι ἐλέγομεν λέγοντες ὡς πλεῖστα μέρη ἡ οὐσία νενεμημένη εἴη. οὐδὲ γὰρ πλείω τοῦ ἑνὸς νενέμηται, ἀλλ᾽
                <milestone unit="section" n="144e"/>
                ἴσα, ὡς ἔοικε, τῷ ἑνί: οὔτε γὰρ τὸ ὂν τοῦ ἑνὸς ἀπολείπεται οὔτε τὸ ἓν τοῦ ὄντος, ἀλλ᾽ ἐξισοῦσθον δύο ὄντε ἀεὶ παρὰ πάντα.
            </p>
        </sp>
        <sp>
            <p>
                παντάπασιν οὕτω φαίνεται.
            </p>
        </sp>
        <sp>
            <p>
                τὸ ἓν ἄρα αὐτὸ κεκερματισμένον ὑπὸ τῆς οὐσίας πολλά τε καὶ ἄπειρα τὸ πλῆθός ἐστιν.
            </p>
        </sp>
        <sp>
            <p>
                φαίνεται.
            </p>
        </sp>
        <sp>
            <p>
                οὐ μόνον ἄρα τὸ ὂν ἓν πολλά ἐστιν, ἀλλὰ καὶ αὐτὸ τὸ ἓν ὑπὸ τοῦ ὄντος διανενεμημένον πολλὰ ἀνάγκη εἶναι.
            </p>
        </sp>
        <sp>
            <p>
                παντάπασι μὲν οὖν.
                <milestone ed="P" unit="para"/>
                καὶ μὴν ὅτι γε ὅλου τὰ μόρια μόρια, πεπερασμένον ἂν εἴη κατὰ τὸ ὅλον τὸ ἕν: ἢ οὐ περιέχεται ὑπὸ τοῦ ὅλου τὰ
                <milestone unit="page" n="145"/>
                <milestone unit="section" n="145a"/>
                μόρια;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                ἀλλὰ μὴν τό γε περιέχον πέρας ἂν εἴη.
            </p>
        </sp>
        <sp>
            <p>
                πῶς δ᾽ οὔ;
            </p>
        </sp>
        <sp>
            <p>
                τὸ ἓν ἄρα ὂν ἕν τέ ἐστί που καὶ πολλά, καὶ ὅλον καὶ μόρια, καὶ πεπερασμένον καὶ ἄπειρον πλήθει.
            </p>
        </sp>
        <sp>
            <p>
                φαίνεται.
            </p>
        </sp>
        <sp>
            <p>
                ἆρ᾽ οὖν οὐκ, ἐπείπερ πεπερασμένον, καὶ ἔσχατα ἔχον;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                τί δέ; εἰ ὅλον, οὐ καὶ ἀρχὴν ἂν ἔχοι καὶ μέσον καὶ τελευτήν; ἢ οἷόν τέ τι ὅλον εἶναι ἄνευ τριῶν τούτων; κἄν του ἓν ὁτιοῦν αὐτῶν ἀποστατῇ, ἐθελήσει ἔτι ὅλον εἶναι;
            </p>
        </sp>
        <sp>
            <p>
                οὐκ ἐθελήσει.
            </p>
        </sp>
        <sp>
            <p>
                καὶ ἀρχὴν δή, ὡς ἔοικεν, καὶ
                <milestone unit="section" n="145b"/>
                τελευτὴν καὶ μέσον ἔχοι ἂν τὸ ἕν.
            </p>
        </sp>
        <sp>
            <p>
                ἔχοι.
            </p>
        </sp>
        <sp>
            <p>
                ἀλλὰ μὴν τό γε μέσον ἴσον τῶν ἐσχάτων ἀπέχει: οὐ γὰρ ἂν ἄλλως μέσον εἴη.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                καὶ σχήματος δή τινος, ὡς ἔοικε, τοιοῦτον ὂν μετέχοι ἂν τὸ ἕν, ἤτοι εὐθέος ἢ στρογγύλου ἤ τινος μεικτοῦ ἐξ ἀμφοῖν.
            </p>
        </sp>
        <sp>
            <p>
                μετέχοι γὰρ ἄν.
                <milestone ed="P" unit="para"/>
                ἆρ᾽ οὖν οὕτως ἔχον οὐκ αὐτό τε ἐν ἑαυτῷ ἔσται καὶ ἐν ἄλλῳ;
            </p>
        </sp>
        <sp>
            <p>
                πῶς;
            </p>
        </sp>
        <sp>
            <p>
                τῶν μερῶν που ἕκαστον ἐν τῷ ὅλῳ ἐστὶ καὶ οὐδὲν ἐκτὸς τοῦ ὅλου.
            </p>
        </sp>
        <sp>
            <p>
                οὕτω.
            </p>
        </sp>
        <sp>
            <p>
                πάντα δὲ τὰ μέρη ὑπὸ τοῦ
                <milestone unit="section" n="145c"/>
                ὅλου περιέχεται;
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                καὶ μὴν τά γε πάντα μέρη τὰ αὑτοῦ τὸ ἕν ἐστι, καὶ οὔτε τι πλέον οὔτε ἔλαττον ἢ πάντα.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                οὐκοῦν καὶ τὸ ὅλον τὸ ἕν ἐστιν;
            </p>
        </sp>
        <sp>
            <p>
                πῶς δ᾽ οὔ;
            </p>
        </sp>
        <sp>
            <p>
                εἰ ἄρα πάντα τὰ μέρη ἐν ὅλῳ τυγχάνει ὄντα, ἔστι δὲ τά τε πάντα τὸ ἓν καὶ αὐτὸ τὸ ὅλον, περιέχεται δὲ ὑπὸ τοῦ ὅλου τὰ πάντα, ὑπὸ τοῦ ἑνὸς ἂν περιέχοιτο τὸ ἕν, καὶ οὕτως ἂν ἤδη τὸ ἓν αὐτὸ ἐν ἑαυτῷ εἴη.
            </p>
        </sp>
        <sp>
            <p>
                φαίνεται.
            </p>
        </sp>
        <sp>
            <p>
                ἀλλὰ μέντοι τό γε ὅλον αὖ οὐκ ἐν τοῖς μέρεσίν ἐστιν, οὔτε ἐν πᾶσιν οὔτε
                <milestone unit="section" n="145d"/>
                ἐν τινί. εἰ γὰρ ἐν πᾶσιν, ἀνάγκη καὶ ἐν ἑνί: ἔν τινι γὰρ ἑνὶ μὴ ὂν οὐκ ἂν ἔτι που δύναιτο ἔν γε ἅπασιν εἶναι: εἰ δὲ τοῦτο μὲν τὸ ἓν τῶν ἁπάντων ἐστί, τὸ δὲ ὅλον ἐν τούτῳ μὴ ἔνι, πῶς ἔτι ἔν γε τοῖς πᾶσιν ἐνέσται;
            </p>
        </sp>
        <sp>
            <p>
                οὐδαμῶς.
            </p>
        </sp>
        <sp>
            <p>
                οὐδὲ μὴν ἐν τισὶ τῶν μερῶν: εἰ γὰρ ἐν τισὶ τὸ ὅλον εἴη, τὸ πλέον ἂν ἐν τῷ ἐλάττονι εἴη, ὅ ἐστιν ἀδύνατον.
            </p>
        </sp>
        <sp>
            <p>
                ἀδύνατον γάρ.
            </p>
        </sp>
        <sp>
            <p>
                μὴ ὂν δ᾽ ἐν πλέοσιν μηδ᾽ ἐν ἑνὶ μηδ᾽ ἐν ἅπασι τοῖς μέρεσι τὸ ὅλον οὐκ ἀνάγκη ἐν ἑτέρῳ τινὶ εἶναι ἢ μηδαμοῦ
                <milestone unit="section" n="145e"/>
                ἔτι εἶναι;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                οὐκοῦν μηδαμοῦ μὲν ὂν οὐδὲν ἂν εἴη, ὅλον δὲ ὄν, ἐπειδὴ οὐκ ἐν αὑτῷ ἐστιν, ἀνάγκη ἐν ἄλλῳ εἶναι;
            </p>
        </sp>
        <sp>
            <p>
                πάνυ γε.
            </p>
        </sp>
        <sp>
            <p>
                ἧι μὲν ἄρα τὸ ἓν ὅλον, ἐν ἄλλῳ ἐστίν: ᾗ δὲ τὰ πάντα μέρη ὄντα τυγχάνει, αὐτὸ ἐν ἑαυτῷ: καὶ οὕτω τὸ ἓν ἀνάγκη αὐτό τε ἐν ἑαυτῷ εἶναι καὶ ἐν ἑτέρῳ.
            </p>
        </sp>
        <sp>
            <p>
                ἀνάγκη.
                <milestone ed="P" unit="para"/>
                οὕτω δὴ πεφυκὸς τὸ ἓν ἆρ᾽ οὐκ ἀνάγκη καὶ κινεῖσθαι καὶ ἑστάναι;
            </p>
        </sp>
        <sp>
            <p>
                πῇ;
            </p>
        </sp>
        <sp>
            <p>
                ἕστηκε μέν που, εἴπερ αὐτὸ ἐν ἑαυτῷ
                <milestone unit="page" n="146"/>
                <milestone unit="section" n="146a"/>
                ἐστιν: ἐν γὰρ ἑνὶ ὂν καὶ ἐκ τούτου μὴ μεταβαῖνον ἐν τῷ αὐτῷ ἂν εἴη, ἐν ἑαυτῷ.
            </p>
        </sp>
        <sp>
            <p>
                ἔστι γάρ.
            </p>
        </sp>
        <sp>
            <p>
                τὸ δέ γε ἐν τῷ αὐτῷ ἀεὶ ὂν ἑστὸς δήπου ἀνάγκη ἀεὶ εἶναι.
            </p>
        </sp>
        <sp>
            <p>
                πάνυ γε.
            </p>
        </sp>
        <sp>
            <p>
                τί δέ; τὸ ἐν ἑτέρῳ ἀεὶ ὂν οὐ τὸ ἐναντίον ἀνάγκη μηδέποτ᾽ ἐν ταὐτῷ εἶναι, μηδέποτε δὲ ὂν ἐν τῷ αὐτῷ μηδὲ ἑστάναι, μὴ ἑστὸς δὲ κινεῖσθαι;
            </p>
        </sp>
        <sp>
            <p>
                οὕτως.
            </p>
        </sp>
        <sp>
            <p>
                ἀνάγκη ἄρα τὸ ἕν, αὐτό τε ἐν ἑαυτῷ ἀεὶ ὂν καὶ ἐν ἑτέρῳ, ἀεὶ κινεῖσθαί τε καὶ ἑστάναι.
            </p>
        </sp>
        <sp>
            <p>
                φαίνεται.
                <milestone ed="P" unit="para"/>
                καὶ μὴν ταὐτόν γε δεῖ εἶναι αὐτὸ ἑαυτῷ καὶ ἕτερον
                <milestone unit="section" n="146b"/>
                ἑαυτοῦ, καὶ τοῖς ἄλλοις ὡσαύτως ταὐτόν τε καὶ ἕτερον εἶναι, εἴπερ καὶ τὰ πρόσθεν πέπονθεν.
            </p>
        </sp>
        <sp>
            <p>
                πῶς;
            </p>
        </sp>
        <sp>
            <p>
                πᾶν που πρὸς ἅπαν ὧδε ἔχει, ἢ ταὐτόν ἐστιν ἢ ἕτερον: ἢ ἐὰν μὴ ταὐτὸν ᾖ μηδ᾽ ἕτερον, μέρος ἂν εἴη τούτου πρὸς ὃ οὕτως ἔχει, ἢ ὡς πρὸς μέρος ὅλον ἂν εἴη.
            </p>
        </sp>
        <sp>
            <p>
                φαίνεται.
            </p>
        </sp>
        <sp>
            <p>
                ἆρ᾽ οὖν τὸ ἓν αὐτὸ αὑτοῦ μέρος ἐστίν;
            </p>
        </sp>
        <sp>
            <p>
                οὐδαμῶς.
            </p>
        </sp>
        <sp>
            <p>
                οὐδ᾽ ἄρα ὡς πρὸς μέρος αὐτὸ αὑτοῦ ὅλον ἂν εἴη, πρὸς ἑαυτὸ μέρος ὄν.
            </p>
        </sp>
        <sp>
            <p>
                οὐ γὰρ οἷόν
                <milestone unit="section" n="146c"/>
                τε.
            </p>
        </sp>
        <sp>
            <p>
                ἀλλ᾽ ἆρα ἕτερόν ἐστιν ἑνὸς τὸ ἕν;
            </p>
        </sp>
        <sp>
            <p>
                οὐ δῆτα.
            </p>
        </sp>
        <sp>
            <p>
                οὐδ᾽ ἄρα ἑαυτοῦ γε ἕτερον ἂν εἴη.
            </p>
        </sp>
        <sp>
            <p>
                οὐ μέντοι.
            </p>
        </sp>
        <sp>
            <p>
                εἰ οὖν μήτε ἕτερον μήτε ὅλον μήτε μέρος αὐτὸ πρὸς ἑαυτό ἐστιν, οὐκ ἀνάγκη ἤδη ταὐτὸν εἶναι αὐτὸ ἑαυτῷ;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                τί δέ; τὸ ἑτέρωθι ὂν αὐτὸ ἑαυτοῦ ἐν τῷ αὐτῷ ὄντος ἑαυτῷ οὐκ ἀνάγκη αὐτὸ ἑαυτοῦ ἕτερον εἶναι, εἴπερ καὶ ἑτέρωθι ἔσται;
            </p>
        </sp>
        <sp>
            <p>
                ἔμοιγε δοκεῖ.
            </p>
        </sp>
        <sp>
            <p>
                οὕτω μὴν ἐφάνη ἔχον τὸ ἕν, αὐτό τε ἐν ἑαυτῷ ὂν ἅμα καὶ ἐν ἑτέρῳ.
            </p>
        </sp>
        <sp>
            <p>
                ἐφάνη γάρ.
            </p>
        </sp>
        <sp>
            <p>
                ἕτερον ἄρα, ὡς ἔοικεν,
                <milestone unit="section" n="146d"/>
                εἴη ταύτῃ ἂν ἑαυτοῦ τὸ ἕν.
            </p>
        </sp>
        <sp>
            <p>
                ἔοικεν.
            </p>
        </sp>
        <sp>
            <p>
                τί οὖν; εἴ τού τι ἕτερόν ἐστιν, οὐχ ἑτέρου ὄντος ἕτερον ἔσται;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                οὐκοῦν ὅσα μὴ ἕν ἐστιν, ἅπανθ᾽ ἕτερα τοῦ ἑνός, καὶ τὸ ἓν τῶν μὴ ἕν;
            </p>
        </sp>
        <sp>
            <p>
                πῶς δ᾽ οὔ;
            </p>
        </sp>
        <sp>
            <p>
                ἕτερον ἄρα ἂν εἴη τὸ ἓν τῶν ἄλλων.
            </p>
        </sp>
        <sp>
            <p>
                ἕτερον.
            </p>
        </sp>
        <sp>
            <p>
                ὅρα δή: αὐτό τε ταὐτὸν καὶ τὸ ἕτερον ἆρ᾽ οὐκ ἐναντία ἀλλήλοις;
            </p>
        </sp>
        <sp>
            <p>
                πῶς δ᾽ οὔ;
            </p>
        </sp>
        <sp>
            <p>
                ἦ οὖν ἐθελήσει ταὐτὸν ἐν τῷ ἑτέρῳ ἢ τὸ ἕτερον ἐν ταὐτῷ ποτε εἶναι;
            </p>
        </sp>
        <sp>
            <p>
                οὐκ ἐθελήσει.
            </p>
        </sp>
        <sp>
            <p>
                εἰ ἄρα τὸ ἕτερον ἐν τῷ αὐτῷ μηδέποτε ἔσται, οὐδὲν ἔστι τῶν ὄντων ἐν ᾧ ἐστὶν τὸ ἕτερον χρόνον οὐδένα:
                <milestone unit="section" n="146e"/>
                εἰ γὰρ ὁντινοῦν εἴη ἔν τῳ, ἐκεῖνον ἂν τὸν χρόνον ἐν ταὐτῷ εἴη τὸ ἕτερον. οὐχ οὕτως;
            </p>
        </sp>
        <sp>
            <p>
                οὕτως.
            </p>
        </sp>
        <sp>
            <p>
                ἐπειδὴ δ᾽ οὐδέποτε ἐν τῷ αὐτῷ ἐστιν, οὐδέποτε ἔν τινι τῶν ὄντων ἂν εἴη τὸ ἕτερον.
            </p>
        </sp>
        <sp>
            <p>
                ἀληθῆ.
            </p>
        </sp>
        <sp>
            <p>
                οὔτ᾽ ἄρα ἐν τοῖς μὴ ἓν οὔτε ἐν τῷ ἑνὶ ἐνείη ἂν τὸ ἕτερον.
            </p>
        </sp>
        <sp>
            <p>
                οὐ γὰρ οὖν.
            </p>
        </sp>
        <sp>
            <p>
                οὐκ ἄρα τῷ ἑτέρῳ γ᾽ ἂν εἴη τὸ ἓν τῶν μὴ ἓν οὐδὲ τὰ μὴ ἓν τοῦ ἑνὸς ἕτερα.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                οὐδὲ μὴν ἑαυτοῖς γε ἕτερ᾽ ἂν εἴη ἀλλήλων, μὴ μετέχοντα
                <milestone unit="page" n="147"/>
                <milestone unit="section" n="147a"/>
                τοῦ ἑτέρου.
            </p>
        </sp>
        <sp>
            <p>
                πῶς γάρ;
            </p>
        </sp>
        <sp>
            <p>
                εἰ δὲ μήτε αὑτοῖς ἕτερά ἐστι μήτε τῷ ἑτέρῳ, οὐ πάντῃ ἤδη ἂν ἐκφεύγοι τὸ μὴ ἕτερα εἶναι ἀλλήλων;
            </p>
        </sp>
        <sp>
            <p>
                ἐκφεύγοι.
            </p>
        </sp>
        <sp>
            <p>
                ἀλλὰ μὴν οὐδὲ τοῦ ἑνός γε μετέχει τὰ μὴ ἕν: οὐ γὰρ ἂν μὴ ἓν ἦν, ἀλλά πῃ ἂν ἓν ἦν.
            </p>
        </sp>
        <sp>
            <p>
                ἀληθῆ.
            </p>
        </sp>
        <sp>
            <p>
                οὐδ᾽ ἂν ἀριθμὸς εἴη ἄρα τὰ μὴ ἕν: οὐδὲ γὰρ ἂν οὕτω μὴ ἓν ἦν παντάπασιν, ἀριθμόν γε ἔχοντα.
            </p>
        </sp>
        <sp>
            <p>
                οὐ γὰρ οὖν.
            </p>
        </sp>
        <sp>
            <p>
                τί δέ; τὰ μὴ ἓν τοῦ ἑνὸς ἆρα μόριά ἐστιν; ἢ κἂν οὕτω μετεῖχε τοῦ ἑνὸς τὰ μὴ ἕν;
            </p>
        </sp>
        <sp>
            <p>
                μετεῖχεν.
            </p>
        </sp>
        <sp>
            <p>
                εἰ ἄρα πάντῃ τὸ μὲν ἕν ἐστι,
                <milestone unit="section" n="147b"/>
                τὰ δὲ μὴ ἕν, οὔτ᾽ ἂν μόριον τῶν μὴ ἓν τὸ ἓν εἴη οὔτε ὅλον ὡς μορίων: οὔτε αὖ τὰ μὴ ἓν τοῦ ἑνὸς μόρια, οὔτε ὅλα ὡς μορίῳ τῷ ἑνί.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                ἀλλὰ μὴν ἔφαμεν τὰ μήτε μόρια μήτε ὅλα μήτε ἕτερα ἀλλήλων ταὐτὰ ἔσεσθαι ἀλλήλοις.
            </p>
        </sp>
        <sp>
            <p>
                ἔφαμεν γάρ.
            </p>
        </sp>
        <sp>
            <p>
                φῶμεν ἄρα καὶ τὸ ἓν πρὸς τὰ μὴ ἓν οὕτως ἔχον τὸ αὐτὸ εἶναι αὐτοῖς;
            </p>
        </sp>
        <sp>
            <p>
                φῶμεν.
            </p>
        </sp>
        <sp>
            <p>
                τὸ ἓν ἄρα, ὡς ἔοικεν, ἕτερόν τε τῶν ἄλλων ἐστὶν καὶ ἑαυτοῦ καὶ ταὐτὸν ἐκείνοις τε καὶ ἑαυτῷ.
            </p>
        </sp>
        <sp>
            <p>
                κινδυνεύει φαίνεσθαι ἐκ γε τοῦ λόγου.
                <milestone unit="section" n="147c"/>
                <milestone ed="P" unit="para"/>
                ἆρ᾽ οὖν καὶ ὅμοιόν τε καὶ ἀνόμοιον ἑαυτῷ τε καὶ τοῖς ἄλλοις;
            </p>
        </sp>
        <sp>
            <p>
                ἴσως.
            </p>
        </sp>
        <sp>
            <p>
                ἐπειδὴ γοῦν ἕτερον τῶν ἄλλων ἐφάνη, καὶ τἆλλά που ἕτερα ἂν ἐκείνου εἴη.
            </p>
        </sp>
        <sp>
            <p>
                τί μήν;
            </p>
        </sp>
        <sp>
            <p>
                οὐκοῦν οὕτως ἕτερον τῶν ἄλλων, ὥσπερ καὶ τἆλλα ἐκείνου, καὶ οὔτε μᾶλλον οὔτε ἧττον;
            </p>
        </sp>
        <sp>
            <p>
                τί γὰρ ἄν;
            </p>
        </sp>
        <sp>
            <p>
                εἰ ἄρα μήτε μᾶλλον μήτε ἧττον, ὁμοίως.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                οὐκοῦν ᾗ ἕτερον εἶναι πέπονθεν τῶν ἄλλων καὶ τἆλλα ἐκείνου ὡσαύτως, ταύτῃ ταὐτὸν ἂν πεπονθότα εἶεν τό τε ἓν τοῖς ἄλλοις καὶ τἆλλα τῷ ἑνί.
            </p>
        </sp>
        <sp>
            <p>
                <milestone unit="section" n="147d"/>
                πῶς λέγεις;
            </p>
        </sp>
        <sp>
            <p>
                ὧδε: ἕκαστον τῶν ὀνομάτων οὐκ ἐπί τινι καλεῖς;
            </p>
        </sp>
        <sp>
            <p>
                ἔγωγε.
            </p>
        </sp>
        <sp>
            <p>
                τί οὖν; τὸ αὐτὸ ὄνομα εἴποις ἂν πλεονάκις ἢ ἅπαξ;
            </p>
        </sp>
        <sp>
            <p>
                ἔγωγε.
            </p>
        </sp>
        <sp>
            <p>
                πότερον οὖν ἐὰν μὲν ἅπαξ εἴπῃς, ἐκεῖνο προσαγορεύεις οὗπέρ ἐστι τοὔνομα, ἐὰν δὲ πολλάκις, οὐκ ἐκεῖνο; ἢ ἐάντε ἅπαξ ἐάντε πολλάκις ταὐτὸν ὄνομα φθέγξῃ, πολλὴ ἀνάγκη σε ταὐτὸν καὶ λέγειν ἀεί;
            </p>
        </sp>
        <sp>
            <p>
                τί μήν;
            </p>
        </sp>
        <sp>
            <p>
                οὐκοῦν καὶ τὸ ἕτερον ὄνομά ἐστιν ἐπί τινι;
            </p>
        </sp>
        <sp>
            <p>
                πάνυ γε.
            </p>
        </sp>
        <sp>
            <p>
                <milestone unit="section" n="147e"/>
                ὅταν ἄρα αὐτὸ φθέγγῃ, ἐάντε ἅπαξ ἐάντε πολλάκις, οὐκ ἐπ᾽ ἄλλῳ οὐδὲ ἄλλο τι ὀνομάζεις ἢ ἐκεῖνο οὗπερ ἦν ὄνομα.
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                ὅταν δὴ λέγωμεν ὅτι ἕτερον μὲν τἆλλα τοῦ ἑνός, ἕτερον δὲ τὸ ἓν τῶν ἄλλων, δὶς τὸ ἕτερον εἰπόντες οὐδέν τι μᾶλλον ἐπ᾽ ἄλλῃ, ἀλλ᾽ ἐπ᾽ ἐκείνῃ τῇ φύσει αὐτὸ ἀεὶ λέγομεν ἧσπερ ἦν τοὔνομα.
            </p>
        </sp>
        <sp>
            <p>
                πάνυ μὲν οὖν.
            </p>
        </sp>
        <sp>
            <p>
                ἧι ἄρα ἕτερον τῶν
                <milestone unit="page" n="148"/>
                <milestone unit="section" n="148a"/>
                ἄλλων τὸ ἓν καὶ τἆλλα τοῦ ἑνός, κατ᾽ αὐτὸ τὸ ἕτερον πεπονθέναι οὐκ ἄλλο ἀλλὰ τὸ αὐτὸ ἂν πεπονθὸς εἴη τὸ ἓν τοῖς ἄλλοις: τὸ δέ που ταὐτὸν πεπονθὸς ὅμοιον: οὐχί;
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                ἧι δὴ τὸ ἓν ἕτερον τῶν ἄλλων πέπονθεν εἶναι, κατ᾽ αὐτὸ τοῦτο ἅπαν ἅπασιν ὅμοιον ἂν εἴη: ἅπαν γὰρ ἁπάντων ἕτερόν ἐστιν.
            </p>
        </sp>
        <sp>
            <p>
                ἔοικεν.
            </p>
        </sp>
        <sp>
            <p>
                ἀλλὰ μὴν τό γε ὅμοιον τῷ ἀνομοίῳ ἐναντίον.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                οὐκοῦν καὶ τὸ ἕτερον τῷ ταὐτῷ.
            </p>
        </sp>
        <sp>
            <p>
                καὶ τοῦτο.
            </p>
        </sp>
        <sp>
            <p>
                ἀλλὰ μὴν καὶ τοῦτό γ᾽ ἐφάνη, ὡς ἄρα τὸ ἓν τοῖς
                <milestone unit="section" n="148b"/>
                ἄλλοις ταὐτόν.
            </p>
        </sp>
        <sp>
            <p>
                ἐφάνη γάρ.
            </p>
        </sp>
        <sp>
            <p>
                τοὐναντίον δέ γε πάθος ἐστὶ τὸ εἶναι ταὐτὸν τοῖς ἄλλοις τῷ ἕτερον εἶναι τῶν ἄλλων.
            </p>
        </sp>
        <sp>
            <p>
                πάνυ γε.
            </p>
        </sp>
        <sp>
            <p>
                ἧι γε μὴν ἕτερον, ὅμοιον ἐφάνη.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                ἧι ἄρα ταὐτόν, ἀνόμοιον ἔσται κατὰ τοὐναντίον πάθος τῷ ὁμοιοῦντι πάθει. ὡμοίου δέ που τὸ ἕτερον;
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                ἀνομοιώσει ἄρα τὸ ταὐτόν, ἢ οὐκ ἐναντίον ἔσται τῷ ἑτέρῳ.
            </p>
        </sp>
        <sp>
            <p>
                <milestone unit="section" n="148c"/>
                ἔοικεν.
            </p>
        </sp>
        <sp>
            <p>
                ὅμοιον ἄρα καὶ ἀνόμοιον ἔσται τὸ ἓν τοῖς ἄλλοις, ᾗ μὲν ἕτερον, ὅμοιον, ᾗ δὲ ταὐτόν, ἀνόμοιον.
            </p>
        </sp>
        <sp>
            <p>
                ἔχει γὰρ οὖν δή, ὡς ἔοικεν, καὶ τοιοῦτον λόγον.
            </p>
        </sp>
        <sp>
            <p>
                καὶ γὰρ τόνδε ἔχει.
            </p>
        </sp>
        <sp>
            <p>
                τίνα;
            </p>
        </sp>
        <sp>
            <p>
                ἧι ταὐτὸν πέπονθε, μὴ ἀλλοῖον πεπονθέναι, μὴ ἀλλοῖον δὲ πεπονθὸς μὴ ἀνόμοιον, μὴ ἀνόμοιον δὲ ὅμοιον εἶναι: ᾗ δ᾽ ἄλλο πέπονθεν, ἀλλοῖον, ἀλλοῖον δὲ ὂν ἀνόμοιον εἶναι.
            </p>
        </sp>
        <sp>
            <p>
                ἀληθῆ λέγεις.
            </p>
        </sp>
        <sp>
            <p>
                ταὐτόν τε ἄρα ὂν τὸ ἓν τοῖς ἄλλοις καὶ ὅτι ἕτερόν ἐστι, κατ᾽ ἀμφότερα καὶ κατὰ ἑκάτερον, ὅμοιόν
                <milestone unit="section" n="148d"/>
                τε ἂν εἴη καὶ ἀνόμοιον τοῖς ἄλλοις.
            </p>
        </sp>
        <sp>
            <p>
                πάνυ γε.
            </p>
        </sp>
        <sp>
            <p>
                οὐκοῦν καὶ ἑαυτῷ ὡσαύτως, ἐπείπερ ἕτερόν τε ἑαυτοῦ καὶ ταὐτὸν ἑαυτῷ ἐφάνη, κατ᾽ ἀμφότερα καὶ κατὰ ἑκάτερον ὅμοιόν τε καὶ ἀνόμοιον φανήσεται;
            </p>
        </sp>
        <sp>
            <p>
                ἀνάγκη.
                <milestone ed="P" unit="para"/>
                τί δὲ δή; περὶ τοῦ ἅπτεσθαι τὸ ἓν αὑτοῦ καὶ τῶν ἄλλων καὶ τοῦ μὴ ἅπτεσθαι πέρι πῶς ἔχει, σκόπει.
            </p>
        </sp>
        <sp>
            <p>
                σκοπῶ.
            </p>
        </sp>
        <sp>
            <p>
                αὐτὸ γάρ που ἐν ἑαυτῷ ὅλῳ τὸ ἓν ἐφάνη ὄν.
            </p>
        </sp>
        <sp>
            <p>
                ὀρθῶς.
            </p>
        </sp>
        <sp>
            <p>
                οὐκοῦν καὶ ἐν τοῖς ἄλλοις τὸ ἕν;
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                ἧι μὲν ἄρα ἐν τοῖς ἄλλοις,
                <milestone unit="section" n="148e"/>
                τῶν ἄλλων ἅπτοιτο ἄν: ᾗ δὲ αὐτὸ ἐν ἑαυτῷ, τῶν μὲν ἄλλων ἀπείργοιτο ἅπτεσθαι, αὐτὸ δὲ αὑτοῦ ἅπτοιτο ἂν ἐν ἑαυτῷ ὄν.
            </p>
        </sp>
        <sp>
            <p>
                φαίνεται.
            </p>
        </sp>
        <sp>
            <p>
                οὕτω μὲν δὴ ἅπτοιτο ἂν τὸ ἓν αὑτοῦ τε καὶ τῶν ἄλλων.
            </p>
        </sp>
        <sp>
            <p>
                ἅπτοιτο.
            </p>
        </sp>
        <sp>
            <p>
                τί δὲ τῇδε; ἆρ᾽ οὐ πᾶν τὸ μέλλον ἅψεσθαί τινος ἐφεξῆς δεῖ κεῖσθαι ἐκείνῳ οὗ μέλλει ἅπτεσθαι, ταύτην τὴν ἕδραν κατέχον ἣ ἂν μετ᾽ ἐκείνην ᾖ[ἕδρα]ᾗ ἂν κέηται, ἅπτεται;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                καὶ τὸ ἓν ἄρα εἰ μέλλει αὐτὸ αὑτοῦ ἅψεσθαι, ἐφεξῆς δεῖ εὐθὺς μετὰ ἑαυτὸ κεῖσθαι, τὴν ἐχομένην χώραν κατέχον ἐκείνης ἐν ᾗ αὐτό ἐστιν.
            </p>
        </sp>
        <sp>
            <p>
                δεῖ γὰρ οὖν.
            </p>
        </sp>
        <sp>
            <p>
                οὐκοῦν δύο μὲν ὂν τὸ ἓν ποιήσειεν
                <milestone unit="page" n="149"/>
                <milestone unit="section" n="149a"/>
                ἂν ταῦτα καὶ ἐν δυοῖν χώραιν ἅμα γένοιτο: ἕως δ᾽ ἂν ᾖ ἕν, οὐκ ἐθελήσει;
            </p>
        </sp>
        <sp>
            <p>
                οὐ γὰρ οὖν.
            </p>
        </sp>
        <sp>
            <p>
                ἡ αὐτὴ ἄρα ἀνάγκη τῷ ἑνὶ μήτε δύο εἶναι μήτε ἅπτεσθαι αὐτῷ αὑτοῦ.
            </p>
        </sp>
        <sp>
            <p>
                ἡ αὐτή.
            </p>
        </sp>
        <sp>
            <p>
                ἀλλ᾽ οὐδὲ μὴν τῶν ἄλλων ἅψεται.
            </p>
        </sp>
        <sp>
            <p>
                τί δή;
            </p>
        </sp>
        <sp>
            <p>
                ὅτι, φαμέν, τὸ μέλλον ἅψεσθαι χωρὶς ὂν ἐφεξῆς δεῖ ἐκείνῳ εἶναι οὗ μέλλει ἅψεσθαι, τρίτον δὲ αὐτῶν ἐν μέσῳ μηδὲν εἶναι.
            </p>
        </sp>
        <sp>
            <p>
                ἀληθῆ.
            </p>
        </sp>
        <sp>
            <p>
                δύο ἄρα δεῖ τὸ ὀλίγιστον εἶναι, εἰ μέλλει ἅψις εἶναι.
            </p>
        </sp>
        <sp>
            <p>
                δεῖ.
            </p>
        </sp>
        <sp>
            <p>
                ἐὰν δὲ τοῖν δυοῖν ὅροιν τρίτον προσγένηται ἑξῆς, αὐτὰ
                <milestone unit="section" n="149b"/>
                μὲν τρία ἔσται, αἱ δὲ ἅψεις δύο.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                καὶ οὕτω δὴ ἀεὶ ἑνὸς προσγιγνομένου μία καὶ ἅψις προσγίγνεται, καὶ συμβαίνει τὰς ἅψεις τοῦ πλήθους τῶν ἀριθμῶν μιᾷ ἐλάττους εἶναι. ᾧ γὰρ τὰ πρῶτα δύο ἐπλεονέκτησεν τῶν ἅψεων εἰς τὸ πλείω εἶναι τὸν ἀριθμὸν ἢ τὰς ἅψεις, τῷ ἴσῳ τούτῳ καὶ ὁ ἔπειτα ἀριθμὸς πᾶς πασῶν τῶν ἅψεων πλεονεκτεῖ: ἤδη
                <milestone unit="section" n="149c"/>
                γὰρ τὸ λοιπὸν ἅμα ἕν τε τῷ ἀριθμῷ προσγίγνεται καὶ μία ἅψις ταῖς ἅψεσιν.
            </p>
        </sp>
        <sp>
            <p>
                ὀρθῶς.
            </p>
        </sp>
        <sp>
            <p>
                ὅσα ἄρα ἐστὶν τὰ ὄντα τὸν ἀριθμόν, ἀεὶ μιᾷ αἱ ἅψεις ἐλάττους εἰσὶν αὐτῶν.
            </p>
        </sp>
        <sp>
            <p>
                ἀληθῆ.
            </p>
        </sp>
        <sp>
            <p>
                εἰ δέ γε ἓν μόνον ἐστίν, δυὰς δὲ μὴ ἔστιν, ἅψις οὐκ ἂν εἴη.
            </p>
        </sp>
        <sp>
            <p>
                πῶς γάρ;
            </p>
        </sp>
        <sp>
            <p>
                οὔκουν, φαμέν, τὰ ἄλλα τοῦ ἑνὸς οὔτε ἕν ἐστιν οὔτε μετέχει αὐτοῦ, εἴπερ ἄλλα ἐστίν.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                οὐκ ἄρα ἔνεστιν ἀριθμὸς ἐν τοῖς ἄλλοις, ἑνὸς μὴ ἐνόντος ἐν αὐτοῖς.
            </p>
        </sp>
        <sp>
            <p>
                πῶς γάρ;
            </p>
        </sp>
        <sp>
            <p>
                οὔτ᾽ ἄρα ἕν ἐστι τὰ ἄλλα οὔτε δύο οὔτε
                <milestone unit="section" n="149d"/>
                ἄλλου ἀριθμοῦ ἔχοντα ὄνομα οὐδέν.
            </p>
        </sp>
        <sp>
            <p>
                οὔ.
            </p>
        </sp>
        <sp>
            <p>
                τὸ ἓν ἄρα μόνον ἐστὶν ἕν, καὶ δυὰς οὐκ ἂν εἴη.
            </p>
        </sp>
        <sp>
            <p>
                οὐ φαίνεται.
            </p>
        </sp>
        <sp>
            <p>
                ἅψις ἄρα οὐκ ἔστιν δυοῖν μὴ ὄντοιν.
            </p>
        </sp>
        <sp>
            <p>
                οὐκ ἔστιν.
            </p>
        </sp>
        <sp>
            <p>
                οὔτ᾽ ἄρα τὸ ἓν τῶν ἄλλων ἅπτεται οὔτε τὰ ἄλλα τοῦ ἑνός, ἐπείπερ ἅψις οὐκ ἔστιν.
            </p>
        </sp>
        <sp>
            <p>
                οὐ γὰρ οὖν.
            </p>
        </sp>
        <sp>
            <p>
                οὕτω δὴ κατὰ πάντα ταῦτα τὸ ἓν τῶν τε ἄλλων καὶ ἑαυτοῦ ἅπτεταί τε καὶ οὐχ ἅπτεται.
            </p>
        </sp>
        <sp>
            <p>
                ἔοικεν.
                <milestone ed="P" unit="para"/>
                ἆρ᾽ οὖν καὶ ἴσον ἐστὶ καὶ ἄνισον αὑτῷ τε καὶ τοῖς ἄλλοις;
            </p>
        </sp>
        <sp>
            <p>
                πῶς;
            </p>
        </sp>
        <sp>
            <p>
                εἰ μεῖζον εἴη τὸ ἓν ἢ τἆλλα ἢ ἔλαττον,
                <milestone unit="section" n="149e"/>
                ἢ αὖ τὰ ἄλλα τοῦ ἑνὸς μείζω ἢ ἐλάττω, ἆρα οὐκ ἂν τῷ μὲν ἓν εἶναι τὸ ἓν καὶ τἆλλα ἄλλα τοῦ ἑνὸς οὔτε τι μείζω οὔτε τι ἐλάττω ἂν εἴη ἀλλήλων αὐταῖς γε ταύταις ταῖς οὐσίαις; ἀλλ᾽ εἰ μὲν πρὸς τῷ τοιαῦτα εἶναι ἑκάτερα ἰσότητα ἔχοιεν, ἴσα ἂν εἴη πρὸς ἄλληλα: εἰ δὲ τὰ μὲν μέγεθος, τὸ δὲ σμικρότητα, ἢ καὶ μέγεθος μὲν τὸ ἕν, σμικρότητα δὲ τἆλλα, ὁποτέρῳ μὲν τῷ εἴδει μέγεθος προσείη, μεῖζον ἂν εἴη, ᾧ δὲ σμικρότης, ἔλαττον;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                οὐκοῦν ἐστόν γέ τινε τούτω εἴδη, τό τε μέγεθος καὶ ἡ σμικρότης; οὐ γὰρ ἄν που μὴ ὄντε γε ἐναντίω τε ἀλλήλοιν εἴτην καὶ ἐν τοῖς
                <milestone unit="page" n="150"/>
                <milestone unit="section" n="150a"/>
                οὖσιν ἐγγιγνοίσθην.
            </p>
        </sp>
        <sp>
            <p>
                πῶς γὰρ ἄν;
            </p>
        </sp>
        <sp>
            <p>
                εἰ ἄρα ἐν τῷ ἑνὶ σμικρότης ἐγγίγνεται, ἤτοι ἐν ὅλῳ ἂν ἢ ἐν μέρει αὐτοῦ ἐνείη.
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                τί δ᾽ εἰ ἐν ὅλῳ ἐγγίγνοιτο; οὐχὶ ἢ ἐξ ἴσου ἂν τῷ ἑνὶ δι᾽ ὅλου αὐτοῦ τεταμένη εἴη ἢ περιέχουσα αὐτό;
            </p>
        </sp>
        <sp>
            <p>
                δῆλον δή.
            </p>
        </sp>
        <sp>
            <p>
                ἆρ᾽ οὖν οὐκ ἐξ ἴσου μὲν οὖσα ἡ σμικρότης τῷ ἑνὶ ἴση ἂν αὐτῷ εἴη, περιέχουσα δὲ μείζων;
            </p>
        </sp>
        <sp>
            <p>
                πῶς δ᾽ οὔ;
            </p>
        </sp>
        <sp>
            <p>
                δυνατὸν οὖν σμικρότητα ἴσην τῳ εἶναι ἢ μείζω τινός, καὶ πράττειν τὰ μεγέθους τε καὶ ἰσότητος, ἀλλὰ
                <milestone unit="section" n="150b"/>
                μὴ τὰ ἑαυτῆς;
            </p>
        </sp>
        <sp>
            <p>
                ἀδύνατον.
            </p>
        </sp>
        <sp>
            <p>
                ἐν μὲν ὅλῳ ἄρα τῷ ἑνὶ οὐκ ἂν εἴη σμικρότης, ἀλλ᾽ εἴπερ, ἐν μέρει.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                οὐδέ γε ἐν παντὶ αὖ τῷ μέρει: εἰ δὲ μή, ταὐτὰ ποιήσει ἅπερ πρὸς τὸ ὅλον: ἴση ἔσται ἢ μείζων τοῦ μέρους ἐν ᾧ ἂν ἀεὶ ἐνῇ.
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                οὐδενί ποτε ἄρα ἐνέσται τῶν ὄντων σμικρότης, μήτ᾽ ἐν μέρει μήτ᾽ ἐν ὅλῳ ἐγγιγνομένη: οὐδέ τι ἔσται σμικρὸν πλὴν αὐτῆς σμικρότητος.
            </p>
        </sp>
        <sp>
            <p>
                οὐκ ἔοικεν.
            </p>
        </sp>
        <sp>
            <p>
                οὐδ᾽ ἄρα μέγεθος ἐνέσται ἐν αὐτῷ: μεῖζον γὰρ ἄν τι εἴη ἄλλο καὶ
                <milestone unit="section" n="150c"/>
                πλὴν αὐτοῦ μεγέθους, ἐκεῖνο ἐν ᾧ τὸ μέγεθος ἐνείη, καὶ ταῦτα σμικροῦ αὐτῷ οὐκ ὄντος, οὗ ἀνάγκη ὑπερέχειν, ἐάνπερ ᾖ μέγα: τοῦτο δὲ ἀδύνατον, ἐπειδὴ σμικρότης οὐδαμοῦ ἔνι.
            </p>
        </sp>
        <sp>
            <p>
                ἀληθῆ.
            </p>
        </sp>
        <sp>
            <p>
                ἀλλὰ μὴν αὐτὸ μέγεθος οὐκ ἄλλου μεῖζον ἢ αὐτῆς σμικρότητος, οὐδὲ σμικρότης ἄλλου ἔλαττον ἢ αὐτοῦ μεγέθους.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                οὔτε ἄρα τὰ ἄλλα μείζω τοῦ ἑνὸς οὐδὲ ἐλάττω, μήτε μέγεθος μήτε σμικρότητα ἔχοντα, οὔτε
                <milestone unit="section" n="150d"/>
                αὐτὼ τούτω πρὸς τὸ ἓν ἔχετον τὴν δύναμιν τὴν τοῦ ὑπερέχειν καὶ ὑπερέχεσθαι, ἀλλὰ πρὸς ἀλλήλω, οὔτε αὖ τὸ ἓν τούτοιν οὐδὲ τῶν ἄλλων μεῖζον ἂν οὐδ᾽ ἔλαττον εἴη, μήτε μέγεθος μήτε σμικρότητα ἔχον.
            </p>
        </sp>
        <sp>
            <p>
                οὔκουν φαίνεταί γε.
            </p>
        </sp>
        <sp>
            <p>
                ἆρ᾽ οὖν, εἰ μήτε μεῖζον μήτε ἔλαττον τὸ ἓν τῶν ἄλλων, ἀνάγκη αὐτὸ ἐκείνων μήτε ὑπερέχειν μήτε ὑπερέχεσθαι;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                οὐκοῦν τό γε μήτε ὑπερέχον μήτε ὑπερεχόμενον πολλὴ ἀνάγκη ἐξ ἴσου εἶναι, ἐξ ἴσου δὲ ὂν ἴσον εἶναι.
            </p>
        </sp>
        <sp>
            <p>
                πῶς γὰρ
                <milestone unit="section" n="150e"/>
                οὔ;
            </p>
        </sp>
        <sp>
            <p>
                καὶ μὴν καὶ αὐτό γε τὸ ἓν πρὸς ἑαυτὸ οὕτως ἂν ἔχοι: μήτε μέγεθος ἐν ἑαυτῷ μήτε σμικρότητα ἔχον οὔτ᾽ ἂν ὑπερέχοιτο οὔτ᾽ ἂν ὑπερέχοι ἑαυτοῦ, ἀλλ᾽ ἐξ ἴσου ὂν ἴσον ἂν εἴη ἑαυτῷ.
            </p>
        </sp>
        <sp>
            <p>
                πάνυ μὲν οὖν.
            </p>
        </sp>
        <sp>
            <p>
                τὸ ἓν ἄρα ἑαυτῷ τε καὶ τοῖς ἄλλοις ἴσον ἂν εἴη.
            </p>
        </sp>
        <sp>
            <p>
                φαίνεται.
            </p>
        </sp>
        <sp>
            <p>
                καὶ μὴν αὐτό γε ἐν ἑαυτῷ ὂν καὶ περὶ ἑαυτὸ ἂν εἴη ἔξωθεν, καὶ περιέχον μὲν μεῖζον
                <milestone unit="page" n="151"/>
                <milestone unit="section" n="151a"/>
                ἂν ἑαυτοῦ εἴη, περιεχόμενον δὲ ἔλαττον, καὶ οὕτω μεῖζον ἂν καὶ ἔλαττον εἴη αὐτὸ ἑαυτοῦ τὸ ἕν.
            </p>
        </sp>
        <sp>
            <p>
                εἴη γὰρ ἄν.
            </p>
        </sp>
        <sp>
            <p>
                οὐκοῦν καὶ τόδε ἀνάγκη, μηδὲν εἶναι ἐκτὸς τοῦ ἑνός τε καὶ τῶν ἄλλων;
            </p>
        </sp>
        <sp>
            <p>
                πῶς γὰρ οὔ;
            </p>
        </sp>
        <sp>
            <p>
                ἀλλὰ μὴν καὶ εἶναί που δεῖ τό γε ὂν ἀεί.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                οὐκοῦν τό γε ἔν τῳ ὂν ἐν μείζονι ἔσται ἔλαττον ὄν; οὐ γὰρ ἂν ἄλλως ἕτερον ἐν ἑτέρῳ εἴη.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                ἐπειδὴ δὲ οὐδὲν ἕτερον ἔστι χωρὶς τῶν ἄλλων καὶ τοῦ ἑνός, δεῖ δὲ αὐτὰ ἔν τῳ εἶναι, οὐκ ἀνάγκη ἤδη ἐν ἀλλήλοις εἶναι, τά τε ἄλλα ἐν τῷ ἑνὶ καὶ τὸ ἓν ἐν τοῖς ἄλλοις,
                <milestone unit="section" n="151b"/>
                ἢ μηδαμοῦ εἶναι;
            </p>
        </sp>
        <sp>
            <p>
                φαίνεται.
            </p>
        </sp>
        <sp>
            <p>
                ὅτι μὲν ἄρα τὸ ἓν ἐν τοῖς ἄλλοις ἔνεστι, μείζω ἂν εἴη τὰ ἄλλα τοῦ ἑνός, περιέχοντα αὐτό, τὸ δὲ ἓν ἔλαττον τῶν ἄλλων, περιεχόμενον: ὅτι δὲ τὰ ἄλλα ἐν τῷ ἑνί, τὸ ἓν τῶν ἄλλων κατὰ τὸν αὐτὸν λόγον μεῖζον ἂν εἴη, τὰ δὲ ἄλλα τοῦ ἑνὸς ἐλάττω.
            </p>
        </sp>
        <sp>
            <p>
                ἔοικεν.
            </p>
        </sp>
        <sp>
            <p>
                τὸ ἓν ἄρα ἴσον τε καὶ μεῖζον καὶ ἔλαττόν ἐστιν αὐτό τε αὑτοῦ καὶ τῶν ἄλλων.
            </p>
        </sp>
        <sp>
            <p>
                φαίνεται.
            </p>
        </sp>
        <sp>
            <p>
                καὶ μὴν εἴπερ μεῖζον καὶ ἔλαττον καὶ ἴσον, ἴσων ἂν εἴη μέτρων καὶ πλειόνων καὶ ἐλαττόνων
                <milestone unit="section" n="151c"/>
                αὑτῷ καὶ τοῖς ἄλλοις, ἐπειδὴ δὲ μέτρων, καὶ μερῶν.
            </p>
        </sp>
        <sp>
            <p>
                πῶς δ᾽ οὔ;
            </p>
        </sp>
        <sp>
            <p>
                ἴσων μὲν ἄρα μέτρων ὂν καὶ πλειόνων καὶ ἐλαττόνων, καὶ ἀριθμῷ ἔλαττον ἂν καὶ πλέον εἴη αὐτό τε αὑτοῦ καὶ τῶν ἄλλων καὶ ἴσον αὑτῷ τε καὶ τοῖς ἄλλοις κατὰ ταὐτά.
            </p>
        </sp>
        <sp>
            <p>
                πῶς;
            </p>
        </sp>
        <sp>
            <p>
                ὧνπερ μεῖζόν ἐστι, πλειόνων που καὶ μέτρων ἂν εἴη αὐτῶν, ὅσων δὲ μέτρων, καὶ μερῶν: καὶ ὧν ἔλαττον, ὡσαύτως: καὶ οἷς ἴσον, κατὰ ταὐτά.
            </p>
        </sp>
        <sp>
            <p>
                οὕτως.
            </p>
        </sp>
        <sp>
            <p>
                οὐκοῦν ἑαυτοῦ μεῖζον καὶ ἔλαττον ὂν καὶ ἴσον ἴσων ἂν εἴη
                <milestone unit="section" n="151d"/>
                μέτρων καὶ πλειόνων καὶ ἐλαττόνων αὑτῷ, ἐπειδὴ δὲ μέτρων, καὶ μερῶν;
            </p>
        </sp>
        <sp>
            <p>
                πῶς δ᾽ οὔ;
            </p>
        </sp>
        <sp>
            <p>
                ἴσων μὲν ἄρα μερῶν ὂν αὑτῷ ἴσον ἂν τὸ πλῆθος αὑτῷ εἴη, πλειόνων δὲ πλέον, ἐλαττόνων δὲ ἔλαττον τὸν ἀριθμὸν αὑτοῦ.
            </p>
        </sp>
        <sp>
            <p>
                φαίνεται.
            </p>
        </sp>
        <sp>
            <p>
                οὐκοῦν καὶ πρὸς τἆλλα ὡσαύτως ἕξει τὸ ἕν; ὅτι μὲν μεῖζον αὐτῶν φαίνεται, ἀνάγκη πλέον εἶναι καὶ τὸν ἀριθμὸν αὐτῶν: ὅτι δὲ σμικρότερον, ἔλαττον: ὅτι δὲ ἴσον μεγέθει, ἴσον καὶ τὸ πλῆθος εἶναι τοῖς ἄλλοις;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                οὕτω δὴ αὖ, ὡς
                <milestone unit="section" n="151e"/>
                ἔοικε, τὸ ἓν καὶ ἴσον καὶ πλέον καὶ ἔλαττον τὸν ἀριθμὸν αὐτό τε αὑτοῦ ἔσται καὶ τῶν ἄλλων.
            </p>
        </sp>
        <sp>
            <p>
                ἔσται.
                <milestone ed="P" unit="para"/>
                ἆρ᾽ οὖν καὶ χρόνου μετέχει τὸ ἕν, καὶ ἐστί τε καὶ γίγνεται νεώτερόν τε καὶ πρεσβύτερον αὐτό τε ἑαυτοῦ καὶ τῶν ἄλλων, καὶ οὔτε νεώτερον οὔτε πρεσβύτερον οὔτε ἑαυτοῦ οὔτε τῶν ἄλλων, χρόνου μετέχον;
            </p>
        </sp>
        <sp>
            <p>
                πῶς;
            </p>
        </sp>
        <sp>
            <p>
                εἶναι μέν που αὐτῷ ὑπάρχει, εἴπερ ἓν ἔστιν.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                τὸ δὲ εἶναι ἄλλο τί ἐστιν ἢ μέθεξις οὐσίας μετὰ χρόνου τοῦ παρόντος, ὥσπερ
                <milestone unit="page" n="152"/>
                <milestone unit="section" n="152a"/>
                τὸ ἦν μετὰ τοῦ παρεληλυθότος καὶ αὖ τὸ ἔσται μετὰ τοῦ μέλλοντος οὐσίας ἐστὶ κοινωνία;
            </p>
        </sp>
        <sp>
            <p>
                ἔστι γάρ.
            </p>
        </sp>
        <sp>
            <p>
                μετέχει μὲν ἄρα χρόνου, εἴπερ καὶ τοῦ εἶναι.
            </p>
        </sp>
        <sp>
            <p>
                πάνυ γε.
            </p>
        </sp>
        <sp>
            <p>
                οὐκοῦν πορευομένου τοῦ χρόνου;
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                ἀεὶ ἄρα πρεσβύτερον γίγνεται ἑαυτοῦ, εἴπερ προέρχεται κατὰ χρόνον.
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                ἆρ᾽ οὖν μεμνήμεθα ὅτι νεωτέρου γιγνομένου τὸ πρεσβύτερον πρεσβύτερον γίγνεται;
            </p>
        </sp>
        <sp>
            <p>
                μεμνήμεθα.
            </p>
        </sp>
        <sp>
            <p>
                οὐκοῦν ἐπειδὴ πρεσβύτερον ἑαυτοῦ γίγνεται τὸ ἕν, νεωτέρου ἂν γιγνομένου ἑαυτοῦ πρεσβύτερον
                <milestone unit="section" n="152b"/>
                γίγνοιτο;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                γίγνεται μὲν δὴ νεώτερόν τε καὶ πρεσβύτερον αὑτοῦ οὕτω.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                ἔστι δὲ πρεσβύτερον ἆρ᾽ οὐχ ὅταν κατὰ τὸν νῦν χρόνον ᾖ γιγνόμενον τὸν μεταξὺ τοῦ ἦν τε καὶ ἔσται; οὐ γάρ που πορευόμενόν γε ἐκ τοῦ ποτὲ εἰς τὸ ἔπειτα ὑπερβήσεται τὸ νῦν.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                ἆρ᾽ οὖν οὐκ ἐπίσχει τότε τοῦ γίγνεσθαι πρεσβύτερον, ἐπειδὰν
                <milestone unit="section" n="152c"/>
                τῷ νῦν ἐντύχῃ, καὶ οὐ γίγνεται, ἀλλ᾽ ἔστι τότ᾽ ἤδη πρεσβύτερον; προϊὸν γὰρ οὐκ ἄν ποτε ληφθείη ὑπὸ τοῦ νῦν. τὸ γὰρ προϊὸν οὕτως ἔχει ὡς ἀμφοτέρων ἐφάπτεσθαι, τοῦ τε νῦν καὶ τοῦ ἔπειτα, τοῦ μὲν νῦν ἀφιέμενον, τοῦ δ᾽ ἔπειτα ἐπιλαμβανόμενον, μεταξὺ ἀμφοτέρων γιγνόμενον, τοῦ τε ἔπειτα καὶ τοῦ νῦν.
            </p>
        </sp>
        <sp>
            <p>
                ἀληθῆ.
            </p>
        </sp>
        <sp>
            <p>
                εἰ δέ γε ἀνάγκη μὴ παρελθεῖν τὸ νῦν πᾶν τὸ γιγνόμενον, ἐπειδὰν κατὰ τοῦτο ᾖ,
                <milestone unit="section" n="152d"/>
                ἐπίσχει ἀεὶ τοῦ γίγνεσθαι καὶ ἔστι τότε τοῦτο ὅτι ἂν τύχῃ γιγνόμενον.
            </p>
        </sp>
        <sp>
            <p>
                φαίνεται.
            </p>
        </sp>
        <sp>
            <p>
                καὶ τὸ ἓν ἄρα, ὅταν πρεσβύτερον γιγνόμενον ἐντύχῃ τῷ νῦν, ἐπέσχεν τοῦ γίγνεσθαι καὶ ἔστι τότε πρεσβύτερον.
            </p>
        </sp>
        <sp>
            <p>
                πάνυ μὲν οὖν.
            </p>
        </sp>
        <sp>
            <p>
                οὐκοῦν οὗπερ ἐγίγνετο πρεσβύτερον, τούτου καὶ ἔστιν: ἐγίγνετο δὲ αὑτοῦ;
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                ἔστι δὲ τὸ πρεσβύτερον νεωτέρου πρεσβύτερον;
            </p>
        </sp>
        <sp>
            <p>
                ἔστιν.
            </p>
        </sp>
        <sp>
            <p>
                καὶ νεώτερον ἄρα τότε αὑτοῦ ἐστι τὸ ἕν, ὅταν πρεσβύτερον γιγνόμενον ἐντύχῃ τῷ νῦν.
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                τό γε μὴν
                <milestone unit="section" n="152e"/>
                νῦν ἀεὶ πάρεστι τῷ ἑνὶ διὰ παντὸς τοῦ εἶναι: ἔστι γὰρ ἀεὶ νῦν ὅτανπερ ᾖ.
            </p>
        </sp>
        <sp>
            <p>
                πῶς γὰρ οὔ;
            </p>
        </sp>
        <sp>
            <p>
                ἀεὶ ἄρα ἐστί τε καὶ γίγνεται πρεσβύτερον ἑαυτοῦ καὶ νεώτερον τὸ ἕν.
            </p>
        </sp>
        <sp>
            <p>
                ἔοικεν.
            </p>
        </sp>
        <sp>
            <p>
                πλείω δὲ χρόνον αὐτὸ ἑαυτοῦ ἔστιν ἢ γίγνεται, ἢ τὸν ἴσον;
            </p>
        </sp>
        <sp>
            <p>
                τὸν ἴσον.
            </p>
        </sp>
        <sp>
            <p>
                ἀλλὰ μὴν τόν γε ἴσον χρόνον ἢ γιγνόμενον ἢ ὂν τὴν αὐτὴν ἡλικίαν ἔχει.
            </p>
        </sp>
        <sp>
            <p>
                πῶς δ᾽ οὔ;
            </p>
        </sp>
        <sp>
            <p>
                τὸ δὲ τὴν αὐτὴν ἡλικίαν ἔχον οὔτε πρεσβύτερον οὔτε νεώτερόν ἐστιν.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                τὸ ἓν ἄρα τὸν ἴσον χρόνον αὐτὸ ἑαυτῷ καὶ γιγνόμενον καὶ ὂν οὔτε νεώτερον οὔτε πρεσβύτερον ἑαυτοῦ ἐστιν οὐδὲ γίγνεται.
            </p>
        </sp>
        <sp>
            <p>
                οὔ μοι δοκεῖ.
            </p>
        </sp>
        <sp>
            <p>
                τί δέ; τῶν ἄλλων;
            </p>
        </sp>
        <sp>
            <p>
                οὐκ ἔχω λέγειν.
                <milestone unit="page" n="153"/>
                <milestone unit="section" n="153a"/>
            </p>
        </sp>
        <sp>
            <p>
                τόδε γε μὴν ἔχεις λέγειν, ὅτι τὰ ἄλλα τοῦ ἑνός, εἴπερ ἕτερά ἐστιν, ἀλλὰ μὴ ἕτερον, πλείω ἐστὶν ἑνός: ἕτερον μὲν γὰρ ὂν ἓν ἂν ἦν, ἕτερα δὲ ὄντα πλείω ἑνός ἐστι καὶ πλῆθος ἂν ἔχοι.
            </p>
        </sp>
        <sp>
            <p>
                ἔχοι γὰρ ἄν.
            </p>
        </sp>
        <sp>
            <p>
                πλῆθος δὲ ὂν ἀριθμοῦ πλείονος ἂν μετέχοι ἢ τοῦ ἑνός.
            </p>
        </sp>
        <sp>
            <p>
                πῶς δ᾽ οὔ;
            </p>
        </sp>
        <sp>
            <p>
                τί οὖν; ἀριθμοῦ φήσομεν τὰ πλείω γίγνεσθαί τε καὶ γεγονέναι πρότερον, ἢ τὰ ἐλάττω;
            </p>
        </sp>
        <sp>
            <p>
                τὰ ἐλάττω.
            </p>
        </sp>
        <sp>
            <p>
                τὸ ὀλίγιστον ἄρα πρῶτον: τοῦτο
                <milestone unit="section" n="153b"/>
                δ᾽ ἔστι τὸ ἕν. ἦ γάρ;
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                πάντων ἄρα τὸ ἓν πρῶτον γέγονε τῶν ἀριθμὸν ἐχόντων: ἔχει δὲ καὶ τἆλλα πάντα ἀριθμόν, εἴπερ ἄλλα καὶ μὴ ἄλλο ἐστίν.
            </p>
        </sp>
        <sp>
            <p>
                ἔχει γάρ.
            </p>
        </sp>
        <sp>
            <p>
                πρῶτον δέ γε οἶμαι γεγονὸς πρότερον γέγονε, τὰ δὲ ἄλλα ὕστερον, τὰ δ᾽ ὕστερον γεγονότα νεώτερα τοῦ πρότερον γεγονότος: καὶ οὕτως ἂν εἴη τἆλλα νεώτερα τοῦ ἑνός, τὸ δὲ ἓν πρεσβύτερον τῶν ἄλλων.
            </p>
        </sp>
        <sp>
            <p>
                εἴη γὰρ ἄν.
                <milestone ed="P" unit="para"/>
                τί δὲ τόδε; ἆρ᾽ ἂν εἴη τὸ ἓν παρὰ φύσιν τὴν αὑτοῦ
                <milestone unit="section" n="153c"/>
                γεγονός, ἢ ἀδύνατον;
            </p>
        </sp>
        <sp>
            <p>
                ἀδύνατον.
            </p>
        </sp>
        <sp>
            <p>
                ἀλλὰ μὴν μέρη γε ἔχον ἐφάνη τὸ ἕν, εἰ δὲ μέρη, καὶ ἀρχὴν καὶ τελευτὴν καὶ μέσον.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                οὐκοῦν πάντων πρῶτον ἀρχὴ γίγνεται, καὶ αὐτοῦ τοῦ ἑνὸς καὶ ἑκάστου τῶν ἄλλων, καὶ μετὰ τὴν ἀρχὴν καὶ τἆλλα πάντα μέχρι τοῦ τέλους;
            </p>
        </sp>
        <sp>
            <p>
                τί μήν;
            </p>
        </sp>
        <sp>
            <p>
                καὶ μὴν μόριά γε φήσομεν ταῦτ᾽ εἶναι πάντα τἆλλα τοῦ ὅλου τε καὶ ἑνός, αὐτὸ δὲ ἐκεῖνο ἅμα τῇ τελευτῇ γεγονέναι ἕν τε καὶ ὅλον.
            </p>
        </sp>
        <sp>
            <p>
                φήσομεν γάρ.
            </p>
        </sp>
        <sp>
            <p>
                τελευτὴ δέ γε οἶμαι ὕστατον γίγνεται, τούτῳ
                <milestone unit="section" n="153d"/>
                δ᾽ ἅμα τὸ ἓν πέφυκε γίγνεσθαι: ὥστ᾽ εἴπερ ἀνάγκη αὐτὸ τὸ ἓν μὴ παρὰ φύσιν γίγνεσθαι, ἅμα τελευτῇ ἂν γεγονὸς ὕστατον ἂν τῶν ἄλλων πεφυκὸς εἴη γίγνεσθαι.
            </p>
        </sp>
        <sp>
            <p>
                φαίνεται.
            </p>
        </sp>
        <sp>
            <p>
                νεώτερον ἄρα τῶν ἄλλων τὸ ἕν ἐστι, τὰ δ᾽ ἄλλα τοῦ ἑνὸς πρεσβύτερα.
            </p>
        </sp>
        <sp>
            <p>
                οὕτως αὖ μοι φαίνεται.
            </p>
        </sp>
        <sp>
            <p>
                τί δὲ δή; ἀρχὴν ἢ ἄλλο μέρος ὁτιοῦν τοῦ ἑνὸς ἢ ἄλλου ὁτουοῦν, ἐάνπερ μέρος ᾖ ἀλλὰ μὴ μέρη, οὐκ ἀναγκαῖον ἓν εἶναι, μέρος γε ὄν;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                οὐκοῦν τὸ ἓν ἅμα τε τῷ πρώτῳ γιγνομένῳ γίγνοιτ᾽ ἂν καὶ
                <milestone unit="section" n="153e"/>
                ἅμα τῷ δευτέρῳ, καὶ οὐδενὸς ἀπολείπεται τῶν ἄλλων γιγνομένων, ὅτιπερ ἂν προσγίγνηται ὁτῳοῦν, ἕως ἂν πρὸς τὸ ἔσχατον διελθὸν ὅλον ἓν γένηται, οὔτε μέσου οὔτε πρώτου οὔτε ἐσχάτου οὔτε ἄλλου οὐδενὸς ἀπολειφθὲν ἐν τῇ γενέσει.
            </p>
        </sp>
        <sp>
            <p>
                ἀληθῆ.
            </p>
        </sp>
        <sp>
            <p>
                πᾶσιν ἄρα τοῖς ἄλλοις τὴν αὐτὴν ἡλικίαν ἴσχει τὸ ἕν: ὥστ᾽ εἰ μὴ παρὰ φύσιν πέφυκεν αὐτὸ τὸ ἕν, οὔτε πρότερον οὔτε ὕστερον τῶν ἄλλων γεγονὸς ἂν εἴη, ἀλλ᾽ ἅμα.
                <milestone unit="page" n="154"/>
                <milestone unit="section" n="154a"/>
                καὶ κατὰ τοῦτον τὸν λόγον τὸ ἓν τῶν ἄλλων οὔτε πρεσβύτερον οὔτε νεώτερον ἂν εἴη, οὐδὲ τἆλλα τοῦ ἑνός: κατὰ δὲ τὸν πρόσθεν πρεσβύτερόν τε καὶ νεώτερον, καὶ τἆλλα ἐκείνου ὡσαύτως.
            </p>
        </sp>
        <sp>
            <p>
                πάνυ μὲν οὖν.
            </p>
        </sp>
        <sp>
            <p>
                ἔστι μὲν δὴ οὕτως ἔχον τε καὶ γεγονός. ἀλλὰ τί αὖ περὶ τοῦ γίγνεσθαι αὐτὸ πρεσβύτερόν τε καὶ νεώτερον τῶν ἄλλων καὶ τἆλλα τοῦ ἑνός, καὶ μήτε νεώτερον μήτε πρεσβύτερον γίγνεσθαι; ἆρα ὥσπερ περὶ τοῦ εἶναι, οὕτω καὶ περὶ τοῦ γίγνεσθαι ἔχει, ἢ ἑτέρως;
            </p>
        </sp>
        <sp>
            <p>
                οὐκ
                <milestone unit="section" n="154b"/>
                ἔχω λέγειν.
            </p>
        </sp>
        <sp>
            <p>
                ἀλλ᾽ ἐγὼ τοσόνδε γε: εἰ καὶ ἔστιν πρεσβύτερον ἕτερον ἑτέρου, γίγνεσθαί γε αὐτὸ πρεσβύτερον ἔτι ἢ ὡς τὸ πρῶτον εὐθὺς γενόμενον διήνεγκε τῇ ἡλικίᾳ οὐκ ἂν ἔτι δύναιτο, οὐδ᾽ αὖ τὸ νεώτερον ὂν ἔτι νεώτερον γίγνεσθαι: ἀνίσοις γὰρ ἴσα προστιθέμενα, χρόνῳ τε καὶ ἄλλῳ ὁτῳοῦν, ἴσῳ ποιεῖ διαφέρειν ἀεὶ ὅσῳπερ ἂν τὸ πρῶτον διενέγκῃ.
            </p>
        </sp>
        <sp>
            <p>
                πῶς γὰρ οὔ;
            </p>
        </sp>
        <sp>
            <p>
                οὐκ ἄρα τό γε ὂν τοῦ[ἑνὸς]ὄντος γίγνοιτ᾽
                <milestone unit="section" n="154c"/>
                ἄν ποτε πρεσβύτερον οὐδὲ νεώτερον, εἴπερ ἴσῳ διαφέρει ἀεὶ τὴν ἡλικίαν: ἀλλ᾽ ἔστι καὶ γέγονε πρεσβύτερον, τὸ δὲ νεώτερον, γίγνεται δ᾽ οὔ.
            </p>
        </sp>
        <sp>
            <p>
                ἀληθῆ.
            </p>
        </sp>
        <sp>
            <p>
                καὶ τὸ ἓν ἄρα ὂν τῶν ἄλλων ὄντων οὔτε πρεσβύτερόν ποτε οὔτε νεώτερον γίγνεται.
            </p>
        </sp>
        <sp>
            <p>
                οὐ γὰρ οὖν.
            </p>
        </sp>
        <sp>
            <p>
                ὅρα δὲ εἰ τῇδε πρεσβύτερα καὶ νεώτερα γίγνεται.
            </p>
        </sp>
        <sp>
            <p>
                πῇ δή;
            </p>
        </sp>
        <sp>
            <p>
                ἧι τό τε ἓν τῶν ἄλλων ἐφάνη πρεσβύτερον καὶ τἆλλα τοῦ ἑνός.
            </p>
        </sp>
        <sp>
            <p>
                τί οὖν;
            </p>
        </sp>
        <sp>
            <p>
                ὅταν τὸ ἓν τῶν ἄλλων πρεσβύτερον ᾖ, πλείω που χρόνον γέγονεν ἢ τὰ
                <milestone unit="section" n="154d"/>
                ἄλλα.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                πάλιν δὴ σκόπει: ἐὰν πλέονι καὶ ἐλάττονι χρόνῳ προστιθῶμεν τὸν ἴσον χρόνον, ἆρα τῷ ἴσῳ μορίῳ διοίσει τὸ πλέον τοῦ ἐλάττονος ἢ σμικροτέρῳ;
            </p>
        </sp>
        <sp>
            <p>
                σμικροτέρῳ.
            </p>
        </sp>
        <sp>
            <p>
                οὐκ ἄρα ἔσται, ὅτιπερ τὸ πρῶτον ἦν πρὸς τἆλλα ἡλικίᾳ διαφέρον τὸ ἕν, τοῦτο καὶ εἰς τὸ ἔπειτα, ἀλλὰ ἴσον λαμβάνον χρόνον τοῖς ἄλλοις ἔλαττον ἀεὶ τῇ ἡλικίᾳ διοίσει αὐτῶν ἢ πρότερον: ἢ οὔ;
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                οὐκοῦν τό γε ἔλαττον διαφέρον
                <milestone unit="section" n="154e"/>
                ἡλικίᾳ πρός τι ἢ πρότερον νεώτερον γίγνοιτ᾽ ἂν ἢ ἐν τῷ πρόσθεν πρὸς ἐκεῖνα πρὸς ἃ ἦν πρεσβύτερον πρότερον;
            </p>
        </sp>
        <sp>
            <p>
                νεώτερον.
            </p>
        </sp>
        <sp>
            <p>
                εἰ δὲ ἐκεῖνο νεώτερον, οὐκ ἐκεῖνα αὖ τὰ ἄλλα πρὸς τὸ ἓν πρεσβύτερα ἢ πρότερον;
            </p>
        </sp>
        <sp>
            <p>
                πάνυ γε.
            </p>
        </sp>
        <sp>
            <p>
                τὸ μὲν νεώτερον ἄρα γεγονὸς πρεσβύτερον γίγνεται πρὸς τὸ πρότερον γεγονός τε καὶ πρεσβύτερον ὄν, ἔστι δὲ οὐδέποτε πρεσβύτερον, ἀλλὰ γίγνεται ἀεὶ ἐκείνου πρεσβύτερον: ἐκεῖνο μὲν γὰρ ἐπὶ τὸ νεώτερον ἐπιδίδωσιν, τὸ δ᾽ ἐπὶ τὸ πρεσβύτερον.
                <milestone unit="page" n="155"/>
                <milestone unit="section" n="155a"/>
                τὸ δ᾽ αὖ πρεσβύτερον τοῦ νεωτέρου νεώτερον γίγνεται ὡσαύτως. ἰόντε γὰρ αὐτοῖν εἰς τὸ ἐναντίον τὸ ἐναντίον ἀλλήλοιν γίγνεσθον, τὸ μὲν νεώτερον πρεσβύτερον τοῦ πρεσβυτέρου, τὸ δὲ πρεσβύτερον νεώτερον τοῦ νεωτέρου: γενέσθαι δὲ οὐκ ἂν οἵω τε εἴτην. εἰ γὰρ γένοιντο, οὐκ ἂν ἔτι γίγνοιντο, ἀλλ᾽ εἶεν ἄν. νῦν δὲ γίγνονται μὲν πρεσβύτερα ἀλλήλων καὶ νεώτερα: τὸ μὲν ἓν τῶν ἄλλων νεώτερον γίγνεται, ὅτι πρεσβύτερον ἐφάνη ὂν καὶ πρότερον
                <milestone unit="section" n="155b"/>
                γεγονός, τὰ δὲ ἄλλα τοῦ ἑνὸς πρεσβύτερα, ὅτι ὕστερα γέγονε. κατὰ δὲ τὸν αὐτὸν λόγον καὶ τἆλλα οὕτω πρὸς τὸ ἓν ἴσχει, ἐπειδήπερ αὐτοῦ πρεσβύτερα ἐφάνη καὶ πρότερα γεγονότα.
            </p>
        </sp>
        <sp>
            <p>
                φαίνεται γὰρ οὖν οὕτως.
            </p>
        </sp>
        <sp>
            <p>
                οὐκοῦν ᾗ μὲν οὐδὲν ἕτερον ἑτέρου πρεσβύτερον γίγνεται οὐδὲ νεώτερον, κατὰ τὸ ἴσῳ ἀριθμῷ ἀλλήλων ἀεὶ διαφέρειν, οὔτε τὸ ἓν τῶν ἄλλων πρεσβύτερον γίγνοιτ᾽ ἂν οὐδὲ νεώτερον, οὔτε τἆλλα τοῦ ἑνός: ᾗ δὲ ἄλλῳ ἀεὶ μορίῳ διαφέρειν ἀνάγκη
                <milestone unit="section" n="155c"/>
                τὰ πρότερα τῶν ὑστέρων γενόμενα καὶ τὰ ὕστερα τῶν προτέρων, ταύτῃ δὴ ἀνάγκη πρεσβύτερά τε καὶ νεώτερα ἀλλήλων γίγνεσθαι τά τε ἄλλα τοῦ ἑνὸς καὶ τὸ ἓν τῶν ἄλλων;
            </p>
        </sp>
        <sp>
            <p>
                πάνυ μὲν οὖν.
            </p>
        </sp>
        <sp>
            <p>
                κατὰ δὴ πάντα ταῦτα τὸ ἓν αὐτό τε αὑτοῦ καὶ τῶν ἄλλων πρεσβύτερον καὶ νεώτερον ἔστι τε καὶ γίγνεται, καὶ οὔτε πρεσβύτερον οὔτε νεώτερον οὔτ᾽ ἔστιν οὔτε γίγνεται οὔτε αὑτοῦ οὔτε τῶν ἄλλων.
            </p>
        </sp>
        <sp>
            <p>
                παντελῶς μὲν οὖν.
            </p>
        </sp>
        <sp>
            <p>
                ἐπειδὴ δὲ χρόνου μετέχει τὸ ἓν καὶ τοῦ
                <milestone unit="section" n="155d"/>
                πρεσβύτερόν τε καὶ νεώτερον γίγνεσθαι, ἆρ᾽ οὐκ ἀνάγκη καὶ τοῦ ποτὲ μετέχειν καὶ τοῦ ἔπειτα καὶ τοῦ νῦν, εἴπερ χρόνου μετέχει;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                ἦν ἄρα τὸ ἓν καὶ ἔστι καὶ ἔσται καὶ ἐγίγνετο καὶ γίγνεται καὶ γενήσεται.
            </p>
        </sp>
        <sp>
            <p>
                τί μήν;
            </p>
        </sp>
        <sp>
            <p>
                καὶ εἴη ἄν τι ἐκείνῳ καὶ ἐκείνου, καὶ ἦν καὶ ἔστιν καὶ ἔσται.
            </p>
        </sp>
        <sp>
            <p>
                πάνυ γε.
            </p>
        </sp>
        <sp>
            <p>
                καὶ ἐπιστήμη δὴ εἴη ἂν αὐτοῦ καὶ δόξα καὶ αἴσθησις, εἴπερ καὶ νῦν ἡμεῖς περὶ αὐτοῦ πάντα ταῦτα πράττομεν.
            </p>
        </sp>
        <sp>
            <p>
                ὀρθῶς λέγεις.
            </p>
        </sp>
        <sp>
            <p>
                καὶ ὄνομα δὴ καὶ λόγος ἔστιν αὐτῷ, καὶ
                <milestone unit="section" n="155e"/>
                ὀνομάζεται καὶ λέγεται: καὶ ὅσαπερ καὶ περὶ τὰ ἄλλα τῶν τοιούτων τυγχάνει ὄντα, καὶ περὶ τὸ ἓν ἔστιν.
            </p>
        </sp>
        <sp>
            <p>
                παντελῶς μὲν οὖν ἔχει οὕτως.
                <milestone ed="P" unit="para"/>
                ἔτι δὴ τὸ τρίτον λέγωμεν.
                <term>
                    τὸ ἓν εἰ ἔστιν
                </term>
                οἷον διεληλύθαμεν, ἆρ᾽ οὐκ ἀνάγκη αὐτό, ἕν τε ὂν καὶ πολλὰ καὶ μήτε ἓν μήτε πολλὰ καὶ μετέχον χρόνου, ὅτι μὲν ἔστιν ἕν, οὐσίας μετέχειν ποτέ, ὅτι δ᾽ οὐκ ἔστι, μὴ μετέχειν αὖ ποτε οὐσίας;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                ἆρ᾽ οὖν, ὅτε μετέχει, οἷόν τε ἔσται τότε μὴ μετέχειν, ἢ ὅτε μὴ μετέχει, μετέχειν;
            </p>
        </sp>
        <sp>
            <p>
                οὐχ οἷόν τε.
            </p>
        </sp>
        <sp>
            <p>
                ἐν ἄλλῳ ἄρα χρόνῳ μετέχει καὶ ἐν ἄλλῳ οὐ μετέχει: οὕτω γὰρ ἂν μόνως τοῦ αὐτοῦ μετέχοι τε καὶ οὐ μετέχοι.
            </p>
        </sp>
        <sp>
            <p>
                <milestone unit="page" n="156"/>
                <milestone unit="section" n="156a"/>
                ὀρθῶς.
            </p>
        </sp>
        <sp>
            <p>
                οὐκοῦν ἔστι καὶ οὗτος χρόνος, ὅτε μεταλαμβάνει τοῦ εἶναι καὶ ὅτε ἀπαλλάττεται αὐτοῦ; ἢ πῶς οἷόν τε ἔσται τοτὲ μὲν ἔχειν τὸ αὐτό, τοτὲ δὲ μὴ ἔχειν, ἐὰν μή ποτε καὶ λαμβάνῃ αὐτὸ καὶ ἀφίῃ;
            </p>
        </sp>
        <sp>
            <p>
                οὐδαμῶς.
            </p>
        </sp>
        <sp>
            <p>
                τὸ δὴ οὐσίας μεταλαμβάνειν ἆρά γε οὐ γίγνεσθαι καλεῖς;
            </p>
        </sp>
        <sp>
            <p>
                ἔγωγε.
            </p>
        </sp>
        <sp>
            <p>
                τὸ δὲ ἀπαλλάττεσθαι οὐσίας ἆρα οὐκ ἀπόλλυσθαι;
            </p>
        </sp>
        <sp>
            <p>
                καὶ πάνυ γε.
            </p>
        </sp>
        <sp>
            <p>
                τὸ ἓν δή, ὡς ἔοικε, λαμβάνον τε καὶ ἀφιὲν οὐσίαν γίγνεταί
                <milestone unit="section" n="156b"/>
                τε καὶ ἀπόλλυται.
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                ἓν δὲ καὶ πολλὰ ὂν καὶ γιγνόμενον καὶ ἀπολλύμενον ἆρ᾽ οὐχ, ὅταν μὲν γίγνηται ἕν, τὸ πολλὰ εἶναι ἀπόλλυται, ὅταν δὲ πολλά, τὸ ἓν εἶναι ἀπόλλυται;
            </p>
        </sp>
        <sp>
            <p>
                πάνυ γε.
            </p>
        </sp>
        <sp>
            <p>
                ἓν δὲ γιγνόμενον καὶ πολλὰ ἆρ᾽ οὐκ ἀνάγκη διακρίνεσθαί τε καὶ συγκρίνεσθαι;
            </p>
        </sp>
        <sp>
            <p>
                πολλή γε.
            </p>
        </sp>
        <sp>
            <p>
                καὶ μὴν ἀνόμοιόν γε καὶ ὅμοιον ὅταν γίγνηται, ὁμοιοῦσθαί τε καὶ ἀνομοιοῦσθαι;
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                καὶ ὅταν μεῖζον καὶ ἔλαττον καὶ ἴσον, αὐξάνεσθαί τε καὶ φθίνειν καὶ ἰσοῦσθαι;
            </p>
        </sp>
        <sp>
            <p>
                οὕτως.
                <milestone unit="section" n="156c"/>
            </p>
        </sp>
        <sp>
            <p>
                ὅταν δὲ κινούμενόν τε ἵστηται καὶ ὅταν ἑστὸς ἐπὶ τὸ κινεῖσθαι μεταβάλλῃ, δεῖ δήπου αὐτό γε μηδ᾽ ἐν ἑνὶ χρόνῳ εἶναι.
            </p>
        </sp>
        <sp>
            <p>
                πῶς δή;
            </p>
        </sp>
        <sp>
            <p>
                ἑστός τε πρότερον ὕστερον κινεῖσθαι καὶ πρότερον κινούμενον ὕστερον ἑστάναι, ἄνευ μὲν τοῦ μεταβάλλειν οὐχ οἷόν τε ἔσται ταῦτα πάσχειν.
            </p>
        </sp>
        <sp>
            <p>
                πῶς γάρ;
            </p>
        </sp>
        <sp>
            <p>
                χρόνος δέ γε οὐδεὶς ἔστιν, ἐν ᾧ τι οἷόν τε ἅμα μήτε κινεῖσθαι μήτε ἑστάναι.
            </p>
        </sp>
        <sp>
            <p>
                οὐ γὰρ οὖν.
            </p>
        </sp>
        <sp>
            <p>
                ἀλλ᾽ οὐδὲ μὴν μεταβάλλει ἄνευ τοῦ μεταβάλλειν.
            </p>
        </sp>
        <sp>
            <p>
                οὐκ εἰκός.
            </p>
        </sp>
        <sp>
            <p>
                πότ᾽ οὖν μεταβάλλει; οὔτε γὰρ ἑστὸς ὂν οὔτε κινούμενον μεταβάλλει, οὔτε ἐν
                <milestone unit="section" n="156d"/>
                χρόνῳ ὄν.
            </p>
        </sp>
        <sp>
            <p>
                οὐ γὰρ οὖν.
            </p>
        </sp>
        <sp>
            <p>
                ἆρ᾽ οὖν ἔστι τὸ ἄτοπον τοῦτο, ἐν ᾧ τότ᾽ ἂν εἴη, ὅτε μεταβάλλει;
            </p>
        </sp>
        <sp>
            <p>
                τὸ ποῖον δή;
            </p>
        </sp>
        <sp>
            <p>
                τὸ ἐξαίφνης. τὸ γὰρ ἐξαίφνης τοιόνδε τι ἔοικε σημαίνειν, ὡς ἐξ ἐκείνου μεταβάλλον εἰς ἑκάτερον. οὐ γὰρ ἔκ γε τοῦ ἑστάναι ἑστῶτος ἔτι μεταβάλλει, οὐδ᾽ ἐκ τῆς κινήσεως κινουμένης ἔτι μεταβάλλει: ἀλλὰ ἡ ἐξαίφνης αὕτη φύσις ἄτοπός τις ἐγκάθηται μεταξὺ τῆς κινήσεώς τε καὶ στάσεως,
                <milestone unit="section" n="156e"/>
                ἐν χρόνῳ οὐδενὶ οὖσα, καὶ εἰς ταύτην δὴ καὶ ἐκ ταύτης τό τε κινούμενον μεταβάλλει ἐπὶ τὸ ἑστάναι καὶ τὸ ἑστὸς ἐπὶ τὸ κινεῖσθαι.
            </p>
        </sp>
        <sp>
            <p>
                κινδυνεύει.
            </p>
        </sp>
        <sp>
            <p>
                καὶ τὸ ἓν δή, εἴπερ ἕστηκέ τε καὶ κινεῖται, μεταβάλλοι ἂν ἐφ᾽ ἑκάτερα—μόνως γὰρ ἂν οὕτως ἀμφότερα ποιοῖ—μεταβάλλον δ᾽ ἐξαίφνης μεταβάλλει, καὶ ὅτε μεταβάλλει, ἐν οὐδενὶ χρόνῳ ἂν εἴη, οὐδὲ κινοῖτ᾽ ἂν τότε, οὐδ᾽ ἂν σταίη.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                ἆρ᾽ οὖν οὕτω καὶ πρὸς τὰς ἄλλας μεταβολὰς ἔχει, ὅταν ἐκ τοῦ εἶναι εἰς τὸ ἀπόλλυσθαι
                <milestone unit="page" n="157"/>
                <milestone unit="section" n="157a"/>
                μεταβάλλῃ ἢ ἐκ τοῦ μὴ εἶναι εἰς τὸ γίγνεσθαι, μεταξύ τινων τότε γίγνεται κινήσεών τε καὶ στάσεων, καὶ οὔτε ἔστι τότε οὔτε οὐκ ἔστι, οὔτε γίγνεται οὔτε ἀπόλλυται;
            </p>
        </sp>
        <sp>
            <p>
                ἔοικε γοῦν.
            </p>
        </sp>
        <sp>
            <p>
                κατὰ δὴ τὸν αὐτὸν λόγον καὶ ἐξ ἑνὸς ἐπὶ πολλὰ ἰὸν καὶ ἐκ πολλῶν ἐφ᾽ ἓν οὔτε ἕν ἐστιν οὔτε πολλά, οὔτε διακρίνεται οὔτε συγκρίνεται. καὶ ἐξ ὁμοίου ἐπὶ ἀνόμοιον καὶ ἐξ ἀνομοίου ἐπὶ ὅμοιον ἰὸν οὔτε ὅμοιον οὔτε ἀνόμοιον, οὔτε ὁμοιούμενον οὔτε ἀνομοιούμενον: καὶ
                <milestone unit="section" n="157b"/>
                ἐκ σμικροῦ ἐπὶ μέγα καὶ ἐπὶ ἴσον καὶ εἰς τὰ ἐναντία ἰὸν οὔτε σμικρὸν οὔτε μέγα οὔτε ἴσον, οὔτε αὐξανόμενον οὔτε φθῖνον οὔτε ἰσούμενον εἴη ἄν.
            </p>
        </sp>
        <sp>
            <p>
                οὐκ ἔοικε.
            </p>
        </sp>
        <sp>
            <p>
                ταῦτα δὴ τὰ παθήματα πάντ᾽ ἂν πάσχοι τὸ ἕν, εἰ ἔστιν.
            </p>
        </sp>
        <sp>
            <p>
                πῶς δ᾽ οὔ;
                <milestone ed="P" unit="para"/>
                τί δὲ τοῖς ἄλλοις προσήκοι ἂν πάσχειν,
                <term>
                    ἓν εἰ ἔστιν
                </term>
                , ἆρα οὐ σκεπτέον;
            </p>
        </sp>
        <sp>
            <p>
                σκεπτέον.
            </p>
        </sp>
        <sp>
            <p>
                λέγωμεν δή,
                <term>
                    ἓν εἰ ἔστι
                </term>
                , τἆλλα τοῦ ἑνὸς τί χρὴ πεπονθέναι;
            </p>
        </sp>
        <sp>
            <p>
                λέγωμεν.
            </p>
        </sp>
        <sp>
            <p>
                οὐκοῦν ἐπείπερ ἄλλα τοῦ ἑνός ἐστιν, οὔτε τὸ ἕν ἐστι τἆλλα: οὐ
                <milestone unit="section" n="157c"/>
                γὰρ ἂν ἄλλα τοῦ ἑνὸς ἦν.
            </p>
        </sp>
        <sp>
            <p>
                ὀρθῶς.
            </p>
        </sp>
        <sp>
            <p>
                οὐδὲ μὴν στέρεταί γε παντάπασι τοῦ ἑνὸς τἆλλα, ἀλλὰ μετέχει πῃ.
            </p>
        </sp>
        <sp>
            <p>
                πῇ δή;
            </p>
        </sp>
        <sp>
            <p>
                ὅτι που τὰ ἄλλα τοῦ ἑνὸς μόρια ἔχοντα ἄλλα ἐστίν: εἰ γὰρ μόρια μὴ ἔχοι, παντελῶς ἂν ἓν εἴη.
            </p>
        </sp>
        <sp>
            <p>
                ὀρθῶς.
            </p>
        </sp>
        <sp>
            <p>
                μόρια δέ γε, φαμέν, τούτου ἐστὶν ὃ ἂν ὅλον ᾖ.
            </p>
        </sp>
        <sp>
            <p>
                φαμὲν γάρ.
            </p>
        </sp>
        <sp>
            <p>
                ἀλλὰ μὴν τό γε ὅλον ἓν ἐκ πολλῶν ἀνάγκη εἶναι, οὗ ἔσται μόρια τὰ μόρια: ἕκαστον γὰρ τῶν μορίων οὐ πολλῶν μόριον χρὴ εἶναι, ἀλλὰ ὅλου.
            </p>
        </sp>
        <sp>
            <p>
                πῶς τοῦτο;
            </p>
        </sp>
        <sp>
            <p>
                εἴ τι πολλῶν μόριον εἴη,
                <milestone unit="section" n="157d"/>
                ἐν οἷς αὐτὸ εἴη, ἑαυτοῦ τε δήπου μόριον ἔσται, ὅ ἐστιν ἀδύνατον, καὶ τῶν ἄλλων δὴ ἑνὸς ἑκάστου, εἴπερ καὶ πάντων. ἑνὸς γὰρ μὴ ὂν μόριον, πλὴν τούτου τῶν ἄλλων ἔσται, καὶ οὕτως ἑνὸς ἑκάστου οὐκ ἔσται μόριον, μὴ ὂν δὲ μόριον ἑκάστου οὐδενὸς τῶν πολλῶν ἔσται. μηδενὸς δὲ ὂν πάντων τούτων τι εἶναι, ὧν οὐδενὸς οὐδέν ἐστι, καὶ μόριον καὶ ἄλλο ὁτιοῦν ἀδύνατον[εἶναι].
            </p>
        </sp>
        <sp>
            <p>
                φαίνεταί γε δή.
            </p>
        </sp>
        <sp>
            <p>
                οὐκ ἄρα τῶν πολλῶν οὐδὲ πάντων τὸ μόριον μόριον, ἀλλὰ μιᾶς τινὸς ἰδέας καὶ
                <milestone unit="section" n="157e"/>
                ἑνός τινος ὃ καλοῦμεν ὅλον, ἐξ ἁπάντων ἓν τέλειον γεγονός, τούτου μόριον ἂν τὸ μόριον εἴη.
            </p>
        </sp>
        <sp>
            <p>
                παντάπασι μὲν οὖν.
            </p>
        </sp>
        <sp>
            <p>
                εἰ ἄρα τἆλλα μόρια ἔχει, κἂν τοῦ ὅλου τε καὶ ἑνὸς μετέχοι.
            </p>
        </sp>
        <sp>
            <p>
                πάνυ γε.
            </p>
        </sp>
        <sp>
            <p>
                ἓν ἄρα ὅλον τέλειον μόρια ἔχον ἀνάγκη εἶναι τἆλλα τοῦ ἑνός.
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                καὶ μὴν καὶ περὶ τοῦ μορίου γε ἑκάστου ὁ αὐτὸς λόγος: καὶ γὰρ τοῦτο ἀνάγκη μετέχειν
                <milestone unit="page" n="158"/>
                <milestone unit="section" n="158a"/>
                τοῦ ἑνός. εἰ γὰρ ἕκαστον αὐτῶν μόριόν ἐστι, τό γε ἕκαστον εἶναι ἓν δήπου σημαίνει, ἀφωρισμένον μὲν τῶν ἄλλων, καθ᾽ αὑτὸ δὲ ὄν, εἴπερ ἕκαστον ἔσται.
            </p>
        </sp>
        <sp>
            <p>
                ὀρθῶς.
            </p>
        </sp>
        <sp>
            <p>
                μετέχοι δέ γε ἂν τοῦ ἑνὸς δῆλον ὅτι ἄλλο ὂν ἢ ἕν: οὐ γὰρ ἂν μετεῖχεν, ἀλλ᾽ ἦν ἂν αὐτὸ ἕν. νῦν δὲ ἑνὶ μὲν εἶναι πλὴν αὐτῷ τῷ ἑνὶ ἀδύνατόν που.
            </p>
        </sp>
        <sp>
            <p>
                ἀδύνατον.
            </p>
        </sp>
        <sp>
            <p>
                μετέχειν δέ γε τοῦ ἑνὸς ἀνάγκη τῷ τε ὅλῳ καὶ τῷ μορίῳ. τὸ μὲν γὰρ ἓν ὅλον ἔσται, οὗ μόρια τὰ μόρια: τὸ δ᾽ αὖ ἕκαστον ἓν μόριον τοῦ ὅλου, ὃ ἂν ᾖ
                <milestone unit="section" n="158b"/>
                μόριον ὅλου.
            </p>
        </sp>
        <sp>
            <p>
                οὕτως.
            </p>
        </sp>
        <sp>
            <p>
                οὐκοῦν ἕτερα ὄντα τοῦ ἑνὸς μεθέξει τὰ μετέχοντα αὐτοῦ;
            </p>
        </sp>
        <sp>
            <p>
                πῶς δ᾽ οὔ;
            </p>
        </sp>
        <sp>
            <p>
                τὰ δ᾽ ἕτερα τοῦ ἑνὸς πολλά που ἂν εἴη: εἰ γὰρ μήτε ἓν μήτε ἑνὸς πλείω εἴη τἆλλα τοῦ ἑνός, οὐδὲν ἂν εἴη.
            </p>
        </sp>
        <sp>
            <p>
                οὐ γὰρ οὖν.
                <milestone ed="P" unit="para"/>
                ἐπεὶ δέ γε πλείω ἑνός ἐστι τά τε τοῦ ἑνὸς μορίου καὶ τὰ τοῦ ἑνὸς ὅλου μετέχοντα, οὐκ ἀνάγκη ἤδη πλήθει ἄπειρα εἶναι αὐτά γε ἐκεῖνα τὰ μεταλαμβάνοντα τοῦ ἑνός;
            </p>
        </sp>
        <sp>
            <p>
                πῶς;
            </p>
        </sp>
        <sp>
            <p>
                ὧδε ἴδωμεν. ἄλλο τι οὐχ ἓν ὄντα οὐδὲ μετέχοντα τοῦ ἑνὸς τότε, ὅτε μεταλαμβάνει αὐτοῦ, μεταλαμβάνει;
            </p>
        </sp>
        <sp>
            <p>
                δῆλα δή.
            </p>
        </sp>
        <sp>
            <p>
                <milestone unit="section" n="158c"/>
                οὐκοῦν πλήθη ὄντα, ἐν οἷς τὸ ἓν οὐκ ἔνι;
            </p>
        </sp>
        <sp>
            <p>
                πλήθη μέντοι.
            </p>
        </sp>
        <sp>
            <p>
                τί οὖν; εἰ ἐθέλοιμεν τῇ διανοίᾳ τῶν τοιούτων ἀφελεῖν ὡς οἷοί τέ ἐσμεν ὅτι ὀλίγιστον, οὐκ ἀνάγκη καὶ τὸ ἀφαιρεθὲν ἐκεῖνο, εἴπερ τοῦ ἑνὸς μὴ μετέχοι, πλῆθος εἶναι καὶ οὐχ ἕν;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                οὐκοῦν οὕτως ἀεὶ σκοποῦντες αὐτὴν καθ᾽ αὑτὴν τὴν ἑτέραν φύσιν τοῦ εἴδους ὅσον ἂν αὐτῆς ἀεὶ ὁρῶμεν ἄπειρον ἔσται πλήθει;
            </p>
        </sp>
        <sp>
            <p>
                παντάπασι μὲν οὖν.
            </p>
        </sp>
        <sp>
            <p>
                καὶ μὴν ἐπειδάν γε
                <milestone unit="section" n="158d"/>
                ἓν ἕκαστον μόριον μόριον γένηται, πέρας ἤδη ἔχει πρὸς ἄλληλα καὶ πρὸς τὸ ὅλον, καὶ τὸ ὅλον πρὸς τὰ μόρια.
            </p>
        </sp>
        <sp>
            <p>
                κομιδῇ μὲν οὖν.
            </p>
        </sp>
        <sp>
            <p>
                τοῖς ἄλλοις δὴ τοῦ ἑνὸς συμβαίνει ἐκ μὲν τοῦ ἑνὸς καὶ ἐξ ἑαυτῶν κοινωνησάντων, ὡς ἔοικεν, ἕτερόν τι γίγνεσθαι ἐν ἑαυτοῖς, ὃ δὴ πέρας παρέσχε πρὸς ἄλληλα: ἡ δ᾽ ἑαυτῶν φύσις καθ᾽ ἑαυτὰ ἀπειρίαν.
            </p>
        </sp>
        <sp>
            <p>
                φαίνεται.
            </p>
        </sp>
        <sp>
            <p>
                οὕτω δὴ τὰ ἄλλα τοῦ ἑνὸς καὶ ὅλα καὶ κατὰ μόρια ἄπειρά τέ ἐστι καὶ πέρατος μετέχει.
            </p>
        </sp>
        <sp>
            <p>
                πάνυ γε.
                <milestone unit="section" n="158e"/>
                <milestone ed="P" unit="para"/>
                οὐκοῦν καὶ ὅμοιά τε καὶ ἀνόμοια ἀλλήλοις τε καὶ ἑαυτοῖς;
            </p>
        </sp>
        <sp>
            <p>
                πῇ δή;
            </p>
        </sp>
        <sp>
            <p>
                ἧι μέν που ἄπειρά ἐστι κατὰ τὴν ἑαυτῶν φύσιν πάντα, ταὐτὸν πεπονθότα ἂν εἴη ταύτῃ.
            </p>
        </sp>
        <sp>
            <p>
                πάνυ γε.
            </p>
        </sp>
        <sp>
            <p>
                καὶ μὴν ᾗ γε ἅπαντα πέρατος μετέχει, καὶ ταύτῃ πάντ᾽ ἂν εἴη ταὐτὸν πεπονθότα.
            </p>
        </sp>
        <sp>
            <p>
                πῶς δ᾽ οὔ;
            </p>
        </sp>
        <sp>
            <p>
                ἧι δέ γε πεπερασμένα τε εἶναι καὶ ἄπειρα πέπονθεν, ἐναντία πάθη ἀλλήλοις ὄντα ταῦτα τὰ
                <milestone unit="page" n="159"/>
                <milestone unit="section" n="159a"/>
                πάθη πέπονθεν.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                τὰ δ᾽ ἐναντία γε ὡς οἷόν τε ἀνομοιότατα.
            </p>
        </sp>
        <sp>
            <p>
                τί μήν;
            </p>
        </sp>
        <sp>
            <p>
                κατὰ μὲν ἄρα ἑκάτερον τὸ πάθος ὅμοια ἂν εἴη αὐτά τε αὑτοῖς καὶ ἀλλήλοις, κατὰ δ᾽ ἀμφότερα ἀμφοτέρως ἐναντιώτατά τε καὶ ἀνομοιότατα.
            </p>
        </sp>
        <sp>
            <p>
                κινδυνεύει.
            </p>
        </sp>
        <sp>
            <p>
                οὕτω δὴ τὰ ἄλλα αὐτά τε αὑτοῖς καὶ ἀλλήλοις ὅμοιά τε καὶ ἀνόμοια ἂν εἴη.
            </p>
        </sp>
        <sp>
            <p>
                οὕτως.
            </p>
        </sp>
        <sp>
            <p>
                καὶ ταὐτὰ δὴ καὶ ἕτερα ἀλλήλων, καὶ κινούμενα καὶ ἑστῶτα, καὶ πάντα τὰ ἐναντία πάθη οὐκέτι χαλεπῶς εὑρήσομεν πεπονθότα τἆλλα τοῦ ἑνός, ἐπείπερ καὶ
                <milestone unit="section" n="159b"/>
                ταῦτα ἐφάνη πεπονθότα.
            </p>
        </sp>
        <sp>
            <p>
                ὀρθῶς λέγεις.
                <milestone ed="P" unit="para"/>
                οὐκοῦν, εἰ ταῦτα μὲν ἤδη ἐῷμεν ὡς φανερά, ἐπισκοποῖμεν δὲ πάλιν
                <term>
                    ἓν εἰ ἔστιν
                </term>
                , ἆρα καὶ οὐχ οὕτως ἔχει τὰ ἄλλα τοῦ ἑνὸς ἢ οὕτω μόνον;
            </p>
        </sp>
        <sp>
            <p>
                πάνυ μὲν οὖν.
            </p>
        </sp>
        <sp>
            <p>
                λέγωμεν δὴ ἐξ ἀρχῆς
                <term>
                    ἓν εἰ ἔστι
                </term>
                , τί χρὴ τὰ ἄλλα τοῦ ἑνὸς πεπονθέναι.
            </p>
        </sp>
        <sp>
            <p>
                λέγωμεν γάρ.
            </p>
        </sp>
        <sp>
            <p>
                ἆρ᾽ οὖν οὐ χωρὶς μὲν τὸ ἓν τῶν ἄλλων, χωρὶς δὲ τἆλλα τοῦ ἑνὸς εἶναι;
            </p>
        </sp>
        <sp>
            <p>
                τί δή;
            </p>
        </sp>
        <sp>
            <p>
                ὅτι που οὐκ ἔστι παρὰ ταῦτα ἕτερον, ὃ ἄλλο μέν ἐστι τοῦ ἑνός, ἄλλο δὲ τῶν ἄλλων:
                <milestone unit="section" n="159c"/>
                πάντα γὰρ εἴρηται, ὅταν ῥηθῇ τό τε ἓν καὶ τἆλλα.
            </p>
        </sp>
        <sp>
            <p>
                πάντα γάρ.
            </p>
        </sp>
        <sp>
            <p>
                οὐκ ἄρα ἔτ᾽ ἔστιν ἕτερον τούτων, ἐν ᾧ τό τε ἓν ἂν εἴη τῷ αὐτῷ καὶ τἆλλα.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                οὐδέποτε ἄρα ἐν ταὐτῷ ἐστι τὸ ἓν καὶ τἆλλα.
            </p>
        </sp>
        <sp>
            <p>
                οὐκ ἔοικεν.
            </p>
        </sp>
        <sp>
            <p>
                χωρὶς ἄρα;
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                οὐδὲ μὴν μόριά γε ἔχειν φαμὲν τὸ ὡς ἀληθῶς ἕν.
            </p>
        </sp>
        <sp>
            <p>
                πῶς γάρ;
            </p>
        </sp>
        <sp>
            <p>
                οὔτ᾽ ἄρα ὅλον εἴη ἂν τὸ ἓν ἐν τοῖς ἄλλοις οὔτε μόρια αὐτοῦ, εἰ χωρίς τέ ἐστι τῶν ἄλλων καὶ μόρια μὴ ἔχει.
            </p>
        </sp>
        <sp>
            <p>
                πῶς
                <milestone unit="section" n="159d"/>
                γάρ;
            </p>
        </sp>
        <sp>
            <p>
                οὐδενὶ ἄρα τρόπῳ μετέχοι ἂν τἆλλα τοῦ ἑνός, μήτε κατὰ μόριόν τι αὐτοῦ μήτε κατὰ ὅλον μετέχοντα.
            </p>
        </sp>
        <sp>
            <p>
                οὐκ ἔοικεν.
            </p>
        </sp>
        <sp>
            <p>
                οὐδαμῇ ἄρα ἓν τἆλλά ἐστιν, οὐδ᾽ ἔχει ἐν ἑαυτοῖς ἓν οὐδέν.
            </p>
        </sp>
        <sp>
            <p>
                οὐ γὰρ οὖν.
            </p>
        </sp>
        <sp>
            <p>
                οὐδ᾽ ἄρα πολλά ἐστι τἆλλα: ἓν γὰρ ἂν ἦν ἕκαστον αὐτῶν μόριον τοῦ ὅλου, εἰ πολλὰ ἦν: νῦν δὲ οὔτε ἓν οὔτε πολλὰ οὔτε ὅλον οὔτε μόριά ἐστι τἆλλα τοῦ ἑνός, ἐπειδὴ αὐτοῦ οὐδαμῇ μετέχει.
            </p>
        </sp>
        <sp>
            <p>
                ὀρθῶς.
            </p>
        </sp>
        <sp>
            <p>
                οὐδ᾽ ἄρα δύο οὐδὲ τρία οὔτε αὐτά ἐστι τὰ ἄλλα οὔτε ἔνεστιν ἐν αὐτοῖς,
                <milestone unit="section" n="159e"/>
                εἴπερ τοῦ ἑνὸς πανταχῇ στέρεται.
            </p>
        </sp>
        <sp>
            <p>
                οὕτως.
                <milestone ed="P" unit="para"/>
                οὐδὲ ὅμοια ἄρα καὶ ἀνόμοια οὔτε αὐτά ἐστι τῷ ἑνὶ τὰ ἄλλα, οὔτε ἔνεστιν ἐν αὐτοῖς ὁμοιότης καὶ ἀνομοιότης: εἰ γὰρ ὅμοια καὶ ἀνόμοια αὐτὰ εἴη ἢ ἔχοι ἐν ἑαυτοῖς ὁμοιότητα καὶ ἀνομοιότητα, δύο που εἴδη ἐναντία ἀλλήλοις ἔχοι ἂν ἐν ἑαυτοῖς τὰ ἄλλα τοῦ ἑνός.
            </p>
        </sp>
        <sp>
            <p>
                φαίνεται.
            </p>
        </sp>
        <sp>
            <p>
                ἦν δέ γε ἀδύνατον δυοῖν τινοῖν μετέχειν ἃ μηδ᾽ ἑνὸς μετέχοι.
            </p>
        </sp>
        <sp>
            <p>
                ἀδύνατον.
            </p>
        </sp>
        <sp>
            <p>
                οὔτ᾽ ἄρα ὅμοια οὔτ᾽ ἀνόμοιά ἐστιν οὔτ᾽ ἀμφότερα τἆλλα.
                <milestone unit="page" n="160"/>
                <milestone unit="section" n="160a"/>
                ὅμοια μὲν γὰρ ἂν ὄντα ἢ ἀνόμοια ἑνὸς ἂν τοῦ ἑτέρου εἴδους μετέχοι, ἀμφότερα δὲ ὄντα δυοῖν τοῖν ἐναντίοιν: ταῦτα δὲ ἀδύνατον ἐφάνη.
            </p>
        </sp>
        <sp>
            <p>
                ἀληθῆ.
                <milestone ed="P" unit="para"/>
                οὐδ᾽ ἄρα τὰ αὐτὰ οὐδ᾽ ἕτερα, οὐδὲ κινούμενα οὐδὲ ἑστῶτα, οὐδὲ γιγνόμενα οὐδὲ ἀπολλύμενα, οὐδὲ μείζω οὐδὲ ἐλάττω οὐδὲ ἴσα: οὐδὲ ἄλλο οὐδὲν πέπονθε τῶν τοιούτων: εἰ γάρ τι τοιοῦτον πεπονθέναι ὑπομένει τὰ ἄλλα, καὶ ἑνὸς καὶ δυοῖν καὶ τριῶν καὶ περιττοῦ καὶ ἀρτίου μεθέξει, ὧν αὐτοῖς ἀδύνατον
                <milestone unit="section" n="160b"/>
                ἐφάνη μετέχειν τοῦ ἑνός γε πάντῃ πάντως στερομένοις.
            </p>
        </sp>
        <sp>
            <p>
                ἀληθέστατα.
            </p>
        </sp>
        <sp>
            <p>
                οὕτω δὴ ἓν εἰ ἔστιν, πάντα τέ ἐστι τὸ ἓν καὶ οὐδὲ ἕν ἐστι καὶ πρὸς ἑαυτὸ καὶ πρὸς τὰ ἄλλα ὡσαύτως.
            </p>
        </sp>
        <sp>
            <p>
                παντελῶς μὲν οὖν.
                <milestone ed="P" unit="para"/>
                εἶεν: εἰ δὲ δὴ μὴ ἔστι τὸ ἕν, τί χρὴ συμβαίνειν ἆρ᾽ οὐ σκεπτέον μετὰ τοῦτο;
            </p>
        </sp>
        <sp>
            <p>
                σκεπτέον γάρ.
            </p>
        </sp>
        <sp>
            <p>
                τίς οὖν ἂν εἴη αὕτη ἡ ὑπόθεσις,
                <term>
                    εἰ ἓν μὴ ἔστιν
                </term>
                ; ἆρά τι διαφέρει τῆσδε,
                <term>
                    εἰ μὴ ἓν μὴ ἔστιν
                </term>
                ;
            </p>
        </sp>
        <sp>
            <p>
                διαφέρει μέντοι.
            </p>
        </sp>
        <sp>
            <p>
                διαφέρει μόνον, ἢ καὶ πᾶν
                <milestone unit="section" n="160c"/>
                τοὐναντίον ἐστὶν εἰπεῖν
                <term>
                    εἰ μὴ ἓν μὴ ἔστι
                </term>
                τοῦ
                <term>
                    εἰ ἓν μὴ ἔστιν
                </term>
                ;
            </p>
        </sp>
        <sp>
            <p>
                πᾶν τοὐναντίον.
            </p>
        </sp>
        <sp>
            <p>
                τί δ᾽ εἴ τις λέγοι εἰ μέγεθος μὴ ἔστιν ἢ σμικρότης μὴ ἔστιν ἤ τι ἄλλο τῶν τοιούτων, ἆρα ἐφ᾽ ἑκάστου ἂν δηλοῖ ὅτι ἕτερόν τι λέγοι τὸ μὴ ὄν;
            </p>
        </sp>
        <sp>
            <p>
                πάνυ γε.
            </p>
        </sp>
        <sp>
            <p>
                οὐκοῦν καὶ νῦν δηλοῖ ὅτι ἕτερον λέγει τῶν ἄλλων τὸ μὴ ὄν, ὅταν εἴπῃ
                <term>
                    ἓν εἰ μὴ ἔστι
                </term>
                , καὶ ἴσμεν ὃ λέγει;
            </p>
        </sp>
        <sp>
            <p>
                ἴσμεν.
            </p>
        </sp>
        <sp>
            <p>
                πρῶτον μὲν ἄρα γνωστόν τι λέγει, ἔπειτα ἕτερον τῶν ἄλλων, ὅταν εἴπῃ ἕν, εἴτε τὸ εἶναι αὐτῷ προσθεὶς εἴτε
                <milestone unit="section" n="160d"/>
                τὸ μὴ εἶναι: οὐδὲν γὰρ ἧττον γιγνώσκεται, τί τὸ λεγόμενον μὴ εἶναι, καὶ ὅτι διάφορον τῶν ἄλλων. ἢ οὔ;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                ὧδε ἄρα λεκτέον ἐξ ἀρχῆς,
                <term>
                    ἓν εἰ μὴ ἔστι
                </term>
                , τί χρὴ εἶναι. πρῶτον μὲν οὖν αὐτῷ τοῦτο ὑπάρχειν δεῖ, ὡς ἔοικεν, εἶναι αὐτοῦ ἐπιστήμην, ἢ μηδὲ ὅτι λέγεται γιγνώσκεσθαι, ὅταν τις εἴπῃ
                <term>
                    ἓν εἰ μὴ ἔστιν
                </term>
                .
            </p>
        </sp>
        <sp>
            <p>
                ἀληθῆ.
            </p>
        </sp>
        <sp>
            <p>
                οὐκοῦν καὶ τὰ ἄλλα ἕτερα αὐτοῦ εἶναι, ἢ μηδὲ ἐκεῖνο ἕτερον τῶν ἄλλων λέγεσθαι;
            </p>
        </sp>
        <sp>
            <p>
                πάνυ γε.
            </p>
        </sp>
        <sp>
            <p>
                καὶ ἑτεροιότης ἄρα ἐστὶν αὐτῷ πρὸς τῇ ἐπιστήμῃ.
                <milestone unit="section" n="160e"/>
                οὐ γὰρ τὴν τῶν ἄλλων ἑτεροιότητα λέγει, ὅταν τὸ ἓν ἕτερον τῶν ἄλλων λέγῃ, ἀλλὰ τὴν ἐκείνου.
            </p>
        </sp>
        <sp>
            <p>
                φαίνεται.
            </p>
        </sp>
        <sp>
            <p>
                καὶ μὴν τοῦ γε ἐκείνου καὶ τοῦ τινὸς καὶ τούτου καὶ τούτῳ καὶ τούτων καὶ πάντων τῶν τοιούτων μετέχει τὸ μὴ ὂν ἕν: οὐ γὰρ ἂν τὸ ἓν ἐλέγετο οὐδ᾽ ἂν τοῦ ἑνὸς ἕτερα, οὐδ᾽ ἐκείνῳ ἄν τι ἦν οὐδ᾽ ἐκείνου, οὐδ᾽ ἄν τι ἐλέγετο, εἰ μήτε τοῦ τινὸς αὐτῷ μετῆν μήτε τῶν ἄλλων τούτων.
            </p>
        </sp>
        <sp>
            <p>
                ὀρθῶς.
            </p>
        </sp>
        <sp>
            <p>
                εἶναι μὲν δὴ τῷ ἑνὶ οὐχ οἷόν τε, εἴπερ γε μὴ ἔστι, μετέχειν δὲ πολλῶν οὐδὲν
                <milestone unit="page" n="161"/>
                <milestone unit="section" n="161a"/>
                κωλύει, ἀλλὰ καὶ ἀνάγκη, εἴπερ τό γε ἓν ἐκεῖνο καὶ μὴ ἄλλο μὴ ἔστιν. εἰ μέντοι μήτε τὸ ἓν μήτ᾽ ἐκεῖνο μὴ ἔσται, ἀλλὰ περὶ ἄλλου του ὁ λόγος, οὐδὲ φθέγγεσθαι δεῖ οὐδέν: εἰ δὲ τὸ ἓν ἐκεῖνο καὶ μὴ ἄλλο ὑπόκειται μὴ εἶναι, καὶ τοῦ ἐκείνου καὶ ἄλλων πολλῶν ἀνάγκη αὐτῷ μετεῖναι.
            </p>
        </sp>
        <sp>
            <p>
                καὶ πάνυ γε.
                <milestone ed="P" unit="para"/>
                καὶ ἀνομοιότης ἄρα ἐστὶν αὐτῷ πρὸς τὰ ἄλλα: τὰ γὰρ ἄλλα τοῦ ἑνὸς ἕτερα ὄντα ἑτεροῖα καὶ εἴη ἄν.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                τὰ δ᾽ ἑτεροῖα οὐκ ἀλλοῖα;
            </p>
        </sp>
        <sp>
            <p>
                πῶς δ᾽ οὔ;
            </p>
        </sp>
        <sp>
            <p>
                τὰ δ᾽ ἀλλοῖα οὐκ
                <milestone unit="section" n="161b"/>
                ἀνόμοια;
            </p>
        </sp>
        <sp>
            <p>
                ἀνόμοια μὲν οὖν.
            </p>
        </sp>
        <sp>
            <p>
                οὐκοῦν εἴπερ τῷ ἑνὶ ἀνόμοιά ἐστι, δῆλον ὅτι ἀνομοίῳ τά γε ἀνόμοια ἀνόμοια ἂν εἴη.
            </p>
        </sp>
        <sp>
            <p>
                δῆλον.
            </p>
        </sp>
        <sp>
            <p>
                εἴη δὴ ἂν καὶ τῷ ἑνὶ ἀνομοιότης, πρὸς ἣν τὰ ἄλλα ἀνόμοια αὐτῷ ἐστιν.
            </p>
        </sp>
        <sp>
            <p>
                ἔοικεν.
            </p>
        </sp>
        <sp>
            <p>
                εἰ δὲ δὴ τῶν ἄλλων ἀνομοιότης ἔστιν αὐτῷ, ἆρ᾽ οὐκ ἀνάγκη ἑαυτοῦ ὁμοιότητα αὐτῷ εἶναι;
            </p>
        </sp>
        <sp>
            <p>
                πῶς;
            </p>
        </sp>
        <sp>
            <p>
                εἰ ἑνὸς ἀνομοιότης ἔστι τῷ ἑνί, οὐκ ἄν που περὶ τοῦ τοιούτου ὁ λόγος εἴη οἵου τοῦ ἑνός, οὐδ᾽ ἂν ἡ ὑπόθεσις εἴη περὶ ἑνός, ἀλλὰ περὶ ἄλλου ἢ ἑνός.
            </p>
        </sp>
        <sp>
            <p>
                πάνυ
                <milestone unit="section" n="161c"/>
                γε.
            </p>
        </sp>
        <sp>
            <p>
                οὐ δεῖ δέ γε.
            </p>
        </sp>
        <sp>
            <p>
                οὐ δῆτα.
            </p>
        </sp>
        <sp>
            <p>
                δεῖ ἄρα ὁμοιότητα τῷ ἑνὶ αὐτοῦ ἑαυτῷ εἶναι.
            </p>
        </sp>
        <sp>
            <p>
                δεῖ.
                <milestone ed="P" unit="para"/>
                καὶ μὴν οὐδ᾽ αὖ ἴσον γ᾽ ἐστὶ τοῖς ἄλλοις: εἰ γὰρ εἴη ἴσον, εἴη τε ἂν ἤδη καὶ ὅμοιον ἂν εἴη αὐτοῖς κατὰ τὴν ἰσότητα. ταῦτα δ᾽ ἀμφότερα ἀδύνατα, εἴπερ μὴ ἔστιν ἕν.
            </p>
        </sp>
        <sp>
            <p>
                ἀδύνατα.
            </p>
        </sp>
        <sp>
            <p>
                ἐπειδὴ δὲ οὐκ ἔστι τοῖς ἄλλοις ἴσον, ἆρα οὐκ ἀνάγκη καὶ τἆλλα ἐκείνῳ μὴ ἴσα εἶναι;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                τὰ δὲ μὴ ἴσα οὐκ ἄνισα;
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                τὰ δὲ ἄνισα οὐ τῷ ἀνίσῳ ἄνισα;
            </p>
        </sp>
        <sp>
            <p>
                πῶς δ᾽ οὔ;
            </p>
        </sp>
        <sp>
            <p>
                καὶ ἀνισότητος δὴ μετέχει τὸ ἕν,
                <milestone unit="section" n="161d"/>
                πρὸς ἣν τἆλλα αὐτῷ ἐστιν ἄνισα;
            </p>
        </sp>
        <sp>
            <p>
                μετέχει.
            </p>
        </sp>
        <sp>
            <p>
                ἀλλὰ μέντοι ἀνισότητός γε ἐστὶ μέγεθός τε καὶ σμικρότης.
            </p>
        </sp>
        <sp>
            <p>
                ἔστι γάρ.
            </p>
        </sp>
        <sp>
            <p>
                ἔστιν ἄρα καὶ μέγεθός τε καὶ σμικρότης τῷ τοιούτῳ ἑνί;
            </p>
        </sp>
        <sp>
            <p>
                κινδυνεύει.
            </p>
        </sp>
        <sp>
            <p>
                μέγεθος μὴν καὶ σμικρότης ἀεὶ ἀφέστατον ἀλλήλοιν.
            </p>
        </sp>
        <sp>
            <p>
                πάνυ γε.
            </p>
        </sp>
        <sp>
            <p>
                μεταξὺ ἄρα τι αὐτοῖν ἀεί ἐστιν.
            </p>
        </sp>
        <sp>
            <p>
                ἔστιν.
            </p>
        </sp>
        <sp>
            <p>
                ἔχεις οὖν τι ἄλλο εἰπεῖν μεταξὺ αὐτοῖν ἢ ἰσότητα;
            </p>
        </sp>
        <sp>
            <p>
                οὔκ, ἀλλὰ τοῦτο.
            </p>
        </sp>
        <sp>
            <p>
                ὅτῳ ἄρα ἔστι μέγεθος καὶ σμικρότης, ἔστι καὶ ἰσότης αὐτῷ μεταξὺ τούτοιν οὖσα.
            </p>
        </sp>
        <sp>
            <p>
                <milestone unit="section" n="161e"/>
                φαίνεται.
            </p>
        </sp>
        <sp>
            <p>
                τῷ δὴ ἑνὶ μὴ ὄντι, ὡς ἔοικε, καὶ ἰσότητος ἂν μετείη καὶ μεγέθους καὶ σμικρότητος.
            </p>
        </sp>
        <sp>
            <p>
                ἔοικεν.
                <milestone ed="P" unit="para"/>
                καὶ μὴν καὶ οὐσίας γε δεῖ αὐτὸ μετέχειν πῃ.
            </p>
        </sp>
        <sp>
            <p>
                πῶς δή;
            </p>
        </sp>
        <sp>
            <p>
                ἔχειν αὐτὸ δεῖ οὕτως ὡς λέγομεν: εἰ γὰρ μὴ οὕτως ἔχει, οὐκ ἂν ἀληθῆ λέγοιμεν ἡμεῖς λέγοντες τὸ ἓν μὴ εἶναι: εἰ δὲ ἀληθῆ, δῆλον ὅτι ὄντα αὐτὰ λέγομεν. ἢ οὐχ οὕτως;
            </p>
        </sp>
        <sp>
            <p>
                οὕτω μὲν οὖν.
            </p>
        </sp>
        <sp>
            <p>
                ἐπειδὴ δέ φαμεν ἀληθῆ λέγειν, ἀνάγκη
                <milestone unit="page" n="162"/>
                <milestone unit="section" n="162a"/>
                ἡμῖν φάναι καὶ ὄντα λέγειν.
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                ἔστιν ἄρα, ὡς ἔοικε, τὸ ἓν οὐκ ὄν: εἰ γὰρ μὴ ἔσται μὴ ὄν, ἀλλά πῃ τοῦ εἶναι ἀνήσει πρὸς τὸ μὴ εἶναι, εὐθὺς ἔσται ὄν.
            </p>
        </sp>
        <sp>
            <p>
                παντάπασι μὲν οὖν.
            </p>
        </sp>
        <sp>
            <p>
                δεῖ ἄρα αὐτὸ δεσμὸν ἔχειν τοῦ μὴ εἶναι τὸ εἶναι μὴ ὄν, εἰ μέλλει μὴ εἶναι, ὁμοίως ὥσπερ τὸ ὂν τὸ μὴ ὂν ἔχειν μὴ εἶναι, ἵνα τελέως αὖ[εἶναι]ᾖ: οὕτως γὰρ ἂν τό τε ὂν μάλιστ᾽ ἂν εἴη καὶ τὸ μὴ ὂν οὐκ ἂν εἴη, μετέχοντα τὸ μὲν ὂν οὐσίας τοῦ εἶναι ὄν, μὴ οὐσίας δὲ τοῦ μὴ εἶναι μὴ
                <milestone unit="section" n="162b"/>
                ὄν, εἰ μέλλει τελέως εἶναι, τὸ δὲ μὴ ὂν μὴ οὐσίας μὲν τοῦ μὴ εἶναι[μὴ]ὄν, οὐσίας δὲ τοῦ εἶναι μὴ ὄν, εἰ καὶ τὸ μὴ ὂν αὖ τελέως μὴ ἔσται.
            </p>
        </sp>
        <sp>
            <p>
                ἀληθέστατα.
            </p>
        </sp>
        <sp>
            <p>
                οὐκοῦν ἐπείπερ τῷ τε ὄντι τοῦ μὴ εἶναι καὶ τῷ μὴ ὄντι τοῦ εἶναι μέτεστι, καὶ τῷ ἑνί, ἐπειδὴ οὐκ ἔστι, τοῦ εἶναι ἀνάγκη μετεῖναι εἰς τὸ μὴ εἶναι.
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                καὶ οὐσία δὴ φαίνεται τῷ ἑνί, εἰ μὴ ἔστιν.
            </p>
        </sp>
        <sp>
            <p>
                φαίνεται.
            </p>
        </sp>
        <sp>
            <p>
                καὶ μὴ οὐσία ἄρα, εἴπερ μὴ ἔστιν.
            </p>
        </sp>
        <sp>
            <p>
                πῶς δ᾽ οὔ;
                <milestone ed="P" unit="para"/>
                οἷόν τε οὖν τὸ ἔχον πως μὴ ἔχειν οὕτω, μὴ μεταβάλλον ἐκ ταύτης τῆς ἕξεως;
            </p>
        </sp>
        <sp>
            <p>
                οὐχ οἷόν τε.
            </p>
        </sp>
        <sp>
            <p>
                πᾶν ἄρα τὸ τοιοῦτον
                <milestone unit="section" n="162c"/>
                μεταβολὴν σημαίνει, ὃ ἂν οὕτω τε καὶ μὴ οὕτως ἔχῃ.
            </p>
        </sp>
        <sp>
            <p>
                πῶς δ᾽ οὔ;
            </p>
        </sp>
        <sp>
            <p>
                μεταβολὴ δὲ κίνησις: ἢ τί φήσομεν;
            </p>
        </sp>
        <sp>
            <p>
                κίνησις.
            </p>
        </sp>
        <sp>
            <p>
                οὐκοῦν τὸ ἓν ὄν τε καὶ οὐκ ὂν ἐφάνη;
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                οὕτως ἄρα καὶ οὐχ οὕτως ἔχον φαίνεται.
            </p>
        </sp>
        <sp>
            <p>
                ἔοικεν.
            </p>
        </sp>
        <sp>
            <p>
                καὶ κινούμενον ἄρα τὸ οὐκ ὂν ἓν πέφανται, ἐπείπερ καὶ μεταβολὴν ἐκ τοῦ εἶναι ἐπὶ τὸ μὴ εἶναι ἔχον.
            </p>
        </sp>
        <sp>
            <p>
                κινδυνεύει.
            </p>
        </sp>
        <sp>
            <p>
                ἀλλὰ μὴν εἰ μηδαμοῦ γέ ἐστι τῶν ὄντων, ὡς οὐκ ἔστιν εἴπερ μὴ ἔστιν, οὐδ᾽ ἂν μεθίσταιτό ποθέν ποι.
            </p>
        </sp>
        <sp>
            <p>
                πῶς γάρ;
            </p>
        </sp>
        <sp>
            <p>
                οὐκ ἄρα τῷ γε
                <milestone unit="section" n="162d"/>
                μεταβαίνειν κινοῖτ᾽ ἄν.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                οὐδὲ μὴν ἐν τῷ αὐτῷ ἂν στρέφοιτο: ταὐτοῦ γὰρ οὐδαμοῦ ἅπτεται. ὂν γὰρ ἐστὶ τὸ ταὐτόν: τὸ δὲ μὴ ὂν ἔν τῳ τῶν ὄντων ἀδύνατον εἶναι.
            </p>
        </sp>
        <sp>
            <p>
                ἀδύνατον γάρ.
            </p>
        </sp>
        <sp>
            <p>
                οὐκ ἄρα τὸ ἕν γε μὴ ὂν στρέφεσθαι ἂν δύναιτο ἐν ἐκείνῳ ἐν ᾧ μὴ ἔστιν.
            </p>
        </sp>
        <sp>
            <p>
                οὐ γὰρ οὖν.
            </p>
        </sp>
        <sp>
            <p>
                οὐδὲ μὴν ἀλλοιοῦταί που τὸ ἓν ἑαυτοῦ, οὔτε τὸ ὂν οὔτε τὸ μὴ ὄν: οὐ γὰρ ἂν ἦν ὁ λόγος ἔτι περὶ τοῦ ἑνός, εἴπερ ἠλλοιοῦτο αὐτὸ ἑαυτοῦ, ἀλλὰ περὶ ἄλλου τινός.
            </p>
        </sp>
        <sp>
            <p>
                ὀρθῶς.
            </p>
        </sp>
        <sp>
            <p>
                εἰ δὲ μήτ᾽ ἀλλοιοῦται μήτε ἐν ταὐτῷ στρέφεται μήτε μεταβαίνει, ἆρ᾽
                <milestone unit="section" n="162e"/>
                ἄν πῃ ἔτι κινοῖτο;
            </p>
        </sp>
        <sp>
            <p>
                πῶς γάρ;
            </p>
        </sp>
        <sp>
            <p>
                τό γε μὴν ἀκίνητον ἀνάγκη ἡσυχίαν ἄγειν, τὸ δὲ ἡσυχάζον ἑστάναι.
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                τὸ ἓν ἄρα, ὡς ἔοικεν, οὐκ ὂν ἕστηκέ τε καὶ κινεῖται.
            </p>
        </sp>
        <sp>
            <p>
                ἔοικεν.
            </p>
        </sp>
        <sp>
            <p>
                καὶ μὴν εἴπερ γε κινεῖται, μεγάλη ἀνάγκη αὐτῷ ἀλλοιοῦσθαι:
                <milestone unit="page" n="163"/>
                <milestone unit="section" n="163a"/>
                ὅπῃ γὰρ ἄν τι κινηθῇ, κατὰ τοσοῦτον οὐκέθ᾽ ὡσαύτως ἔχει ὡς εἶχεν, ἀλλ᾽ ἑτέρως.
            </p>
        </sp>
        <sp>
            <p>
                οὕτως.
            </p>
        </sp>
        <sp>
            <p>
                κινούμενον δὴ τὸ ἓν καὶ ἀλλοιοῦται.
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                καὶ μὴν μηδαμῇ γε κινούμενον οὐδαμῇ ἂν ἀλλοιοῖτο.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                ἧι μὲν ἄρα κινεῖται τὸ οὐκ ὂν ἕν, ἀλλοιοῦται: ᾗ δὲ μὴ κινεῖται, οὐκ ἀλλοιοῦται.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                τὸ ἓν ἄρα μὴ ὂν ἀλλοιοῦταί τε καὶ οὐκ ἀλλοιοῦται.
            </p>
        </sp>
        <sp>
            <p>
                φαίνεται.
            </p>
        </sp>
        <sp>
            <p>
                τὸ δ᾽ ἀλλοιούμενον ἆρ᾽ οὐκ ἀνάγκη γίγνεσθαι μὲν ἕτερον ἢ πρότερον, ἀπόλλυσθαι δὲ ἐκ τῆς
                <milestone unit="section" n="163b"/>
                προτέρας ἕξεως: τὸ δὲ μὴ ἀλλοιούμενον μήτε γίγνεσθαι μήτε ἀπόλλυσθαι;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                καὶ τὸ ἓν ἄρα μὴ ὂν ἀλλοιούμενον μὲν γίγνεταί τε καὶ ἀπόλλυται, μὴ ἀλλοιούμενον δὲ οὔτε γίγνεται οὔτε ἀπόλλυται: καὶ οὕτω τὸ ἓν μὴ ὂν γίγνεταί τε καὶ ἀπόλλυται, καὶ οὔτε γίγνεται οὔτ᾽ ἀπόλλυται.
            </p>
        </sp>
        <sp>
            <p>
                οὐ γὰρ οὖν.
                <milestone ed="P" unit="para"/>
                αὖθις δὴ ἐπὶ τὴν ἀρχὴν ἴωμεν πάλιν ὀψόμενοι εἰ ταὐτὰ ἡμῖν φανεῖται ἅπερ καὶ νῦν ἢ ἕτερα.
            </p>
        </sp>
        <sp>
            <p>
                ἀλλὰ χρή.
            </p>
        </sp>
        <sp>
            <p>
                οὐκοῦν
                <milestone unit="section" n="163c"/>
                <term>
                    ἓν εἰ μὴ ἔστι
                </term>
                , φαμέν, τί χρὴ περὶ αὐτοῦ συμβαίνειν;
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                τὸ δὲ μὴ ἔστιν ὅταν λέγωμεν, ἆρα μή τι ἄλλο σημαίνει ἢ οὐσίας ἀπουσίαν τούτῳ ᾧ ἂν φῶμεν μὴ εἶναι;
            </p>
        </sp>
        <sp>
            <p>
                οὐδὲν ἄλλο.
            </p>
        </sp>
        <sp>
            <p>
                πότερον οὖν, ὅταν φῶμεν μὴ εἶναί τι, πὼς οὐκ εἶναί φαμεν αὐτό, πὼς δὲ εἶναι; ἢ τοῦτο τὸ μὴ ἔστι λεγόμενον ἁπλῶς σημαίνει ὅτι οὐδαμῶς οὐδαμῇ ἔστιν οὐδέ πῃ μετέχει οὐσίας τό γε μὴ ὄν;
            </p>
        </sp>
        <sp>
            <p>
                ἁπλούστατα μὲν οὖν.
            </p>
        </sp>
        <sp>
            <p>
                οὔτε ἄρα εἶναι δύναιτο ἂν τὸ μὴ ὂν οὔτε ἄλλως οὐδαμῶς
                <milestone unit="section" n="163d"/>
                οὐσίας μετέχειν.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                τὸ δὲ γίγνεσθαι καὶ τὸ ἀπόλλυσθαι μή τι ἄλλο ἦν ἢ τὸ μὲν οὐσίας μεταλαμβάνειν, τὸ δ᾽ ἀπολλύναι οὐσίαν;
            </p>
        </sp>
        <sp>
            <p>
                οὐδὲν ἄλλο.
            </p>
        </sp>
        <sp>
            <p>
                ὧι δέ γε μηδὲν τούτου μέτεστιν, οὔτ᾽ ἂν λαμβάνοι οὔτ᾽ ἀπολλύοι αὐτό.
            </p>
        </sp>
        <sp>
            <p>
                πῶς γάρ;
            </p>
        </sp>
        <sp>
            <p>
                τῷ ἑνὶ ἄρα, ἐπειδὴ οὐδαμῇ ἔστιν, οὔτε ἑκτέον οὔτε ἀπαλλακτέον οὔτε μεταληπτέον οὐσίας οὐδαμῶς.
            </p>
        </sp>
        <sp>
            <p>
                εἰκός.
            </p>
        </sp>
        <sp>
            <p>
                οὔτε ἄρα ἀπόλλυται τὸ μὴ ὂν ἓν οὔτε γίγνεται, ἐπείπερ οὐδαμῇ μετέχει οὐσίας.
            </p>
        </sp>
        <sp>
            <p>
                οὐ φαίνεται.
            </p>
        </sp>
        <sp>
            <p>
                οὐδ᾽ ἄρ᾽
                <milestone unit="section" n="163e"/>
                ἀλλοιοῦται οὐδαμῇ: ἤδη γὰρ ἂν γίγνοιτό τε καὶ ἀπολλύοιτο τοῦτο πάσχον.
            </p>
        </sp>
        <sp>
            <p>
                ἀληθῆ.
            </p>
        </sp>
        <sp>
            <p>
                εἰ δὲ μὴ ἀλλοιοῦται, οὐκ ἀνάγκη μηδὲ κινεῖσθαι;
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                οὐδὲ μὴν ἑστάναι φήσομεν τὸ μηδαμοῦ ὄν: τὸ γὰρ ἑστὸς ἐν τῷ αὐτῷ τινι δεῖ ἀεὶ εἶναι.
            </p>
        </sp>
        <sp>
            <p>
                τῷ αὐτῷ: πῶς γὰρ οὔ;
            </p>
        </sp>
        <sp>
            <p>
                οὕτω δὴ αὖ τὸ μὴ ὂν μήτε ποτὲ ἑστάναι μήτε κινεῖσθαι λέγωμεν.
            </p>
        </sp>
        <sp>
            <p>
                μὴ γὰρ οὖν.
            </p>
        </sp>
        <sp>
            <p>
                ἀλλὰ μὴν οὐδ᾽ ἔστι γε αὐτῷ τι τῶν ὄντων: ἤδη γὰρ ἂν τούτου
                <milestone unit="page" n="164"/>
                <milestone unit="section" n="164a"/>
                μετέχον[ὄντος]οὐσίας μετέχοι.
            </p>
        </sp>
        <sp>
            <p>
                δῆλον.
            </p>
        </sp>
        <sp>
            <p>
                οὔτε ἄρα μέγεθος οὔτε σμικρότης οὔτε ἰσότης αὐτῷ ἔστιν.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                οὐδὲ μὴν ὁμοιότης γε οὐδὲ ἑτεροιότης οὔτε πρὸς αὑτὸ οὔτε πρὸς τἆλλα εἴη ἂν αὐτῷ.
            </p>
        </sp>
        <sp>
            <p>
                οὐ φαίνεται.
            </p>
        </sp>
        <sp>
            <p>
                τί δέ; τἆλλα ἔσθ᾽ ὅπως ἂν εἴη αὐτῷ, εἰ μηδὲν αὐτῷ δεῖ εἶναι;
            </p>
        </sp>
        <sp>
            <p>
                οὐκ ἔστιν.
            </p>
        </sp>
        <sp>
            <p>
                οὔτε ἄρα ὅμοια οὔτε ἀνόμοια οὔτε ταὐτὰ οὔθ᾽ ἕτερά ἐστιν αὐτῷ τὰ ἄλλα.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                τί δέ; τὸ ἐκείνου ἢ τὸ ἐκείνῳ ἢ τὸ τὶ ἢ τὸ τοῦτο ἢ τὸ τούτου ἢ ἄλλου ἢ ἄλλῳ ἢ ποτὲ ἢ
                <milestone unit="section" n="164b"/>
                ἔπειτα ἢ νῦν ἢ ἐπιστήμη ἢ δόξα ἢ αἴσθησις ἢ λόγος ἢ ὄνομα ἢ ἄλλο ὁτιοῦν τῶν ὄντων περὶ τὸ μὴ ὂν ἔσται;
            </p>
        </sp>
        <sp>
            <p>
                οὐκ ἔσται.
            </p>
        </sp>
        <sp>
            <p>
                οὕτω δὴ ἓν οὐκ ὂν οὐκ ἔχει πως οὐδαμῇ.
            </p>
        </sp>
        <sp>
            <p>
                οὔκουν δὴ ἔοικέν γε οὐδαμῇ ἔχειν.
                <milestone ed="P" unit="para"/>
                ἔτι δὴ λέγωμεν,
                <term>
                    ἓν εἰ μὴ ἔστι
                </term>
                , τἆλλα τί χρὴ πεπονθέναι.
            </p>
        </sp>
        <sp>
            <p>
                λέγωμεν γάρ.
            </p>
        </sp>
        <sp>
            <p>
                ἄλλα μέν που δεῖ αὐτὰ εἶναι: εἰ γὰρ μηδὲ ἄλλα ἐστίν, οὐκ ἂν περὶ τῶν ἄλλων λέγοιτο.
            </p>
        </sp>
        <sp>
            <p>
                οὕτω.
            </p>
        </sp>
        <sp>
            <p>
                εἰ δὲ περὶ τῶν ἄλλων ὁ λόγος, τά γε ἄλλα ἕτερά ἐστιν. ἢ οὐκ ἐπὶ τῷ αὐτῷ καλεῖς τό τε ἄλλο καὶ τὸ
                <milestone unit="section" n="164c"/>
                ἕτερον;
            </p>
        </sp>
        <sp>
            <p>
                ἔγωγε.
            </p>
        </sp>
        <sp>
            <p>
                ἕτερον δέ γέ πού φαμεν τὸ ἕτερον εἶναι ἑτέρου, καὶ τὸ ἄλλο δὴ ἄλλο εἶναι ἄλλου;
            </p>
        </sp>
        <sp>
            <p>
                ναί.
            </p>
        </sp>
        <sp>
            <p>
                καὶ τοῖς ἄλλοις ἄρα, εἰ μέλλει ἄλλα εἶναι, ἔστι τι οὗ ἄλλα ἔσται.
            </p>
        </sp>
        <sp>
            <p>
                ἀνάγκη.
            </p>
        </sp>
        <sp>
            <p>
                τί δὴ οὖν ἂν εἴη; τοῦ μὲν γὰρ ἑνὸς οὐκ ἔσται ἄλλα, μὴ ὄντος γε.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                ἀλλήλων ἄρα ἐστί: τοῦτο γὰρ αὐτοῖς ἔτι λείπεται, ἢ μηδενὸς εἶναι ἄλλοις.
            </p>
        </sp>
        <sp>
            <p>
                ὀρθῶς.
            </p>
        </sp>
        <sp>
            <p>
                κατὰ πλήθη ἄρα ἕκαστα ἀλλήλων ἄλλα ἐστί: κατὰ ἓν γὰρ οὐκ ἂν οἷά τε εἴη, μὴ ὄντος ἑνός. ἀλλ᾽ ἕκαστος, ὡς
                <milestone unit="section" n="164d"/>
                ἔοικεν, ὁ ὄγκος αὐτῶν ἄπειρός ἐστι πλήθει, κἂν τὸ σμικρότατον δοκοῦν εἶναι λάβῃ τις, ὥσπερ ὄναρ ἐν ὕπνῳ φαίνεται ἐξαίφνης ἀντὶ ἑνὸς δόξαντος εἶναι πολλὰ καὶ ἀντὶ σμικροτάτου παμμέγεθες πρὸς τὰ κερματιζόμενα ἐξ αὐτοῦ.
            </p>
        </sp>
        <sp>
            <p>
                ὀρθότατα.
            </p>
        </sp>
        <sp>
            <p>
                τοιούτων δὴ ὄγκων ἄλλα ἀλλήλων ἂν εἴη τἆλλα, εἰ ἑνὸς μὴ ὄντος ἄλλα ἐστίν.
            </p>
        </sp>
        <sp>
            <p>
                κομιδῇ μὲν οὖν.
            </p>
        </sp>
        <sp>
            <p>
                οὐκοῦν πολλοὶ ὄγκοι ἔσονται, εἷς ἕκαστος φαινόμενος, ὢν δὲ οὔ, εἴπερ ἓν μὴ ἔσται;
            </p>
        </sp>
        <sp>
            <p>
                οὕτω.
            </p>
        </sp>
        <sp>
            <p>
                καὶ ἀριθμὸς δὲ εἶναι αὐτῶν
                <milestone unit="section" n="164e"/>
                δόξει, εἴπερ καὶ ἓν ἕκαστον, πολλῶν ὄντων.
            </p>
        </sp>
        <sp>
            <p>
                πάνυ γε.
            </p>
        </sp>
        <sp>
            <p>
                καὶ τὰ μὲν δὴ ἄρτια, τὰ δὲ περιττὰ ἐν αὐτοῖς ὄντα οὐκ ἀληθῶς φαίνεται, εἴπερ ἓν μὴ ἔσται.
            </p>
        </sp>
        <sp>
            <p>
                οὐ γὰρ οὖν.
            </p>
        </sp>
        <sp>
            <p>
                καὶ μὴν καὶ σμικρότατόν γε, φαμέν, δόξει ἐν αὐτοῖς ἐνεῖναι: φαίνεται δὲ τοῦτο πολλὰ καὶ μεγάλα πρὸς ἕκαστον τῶν
                <milestone unit="page" n="165"/>
                <milestone unit="section" n="165a"/>
                πολλῶν ὡς σμικρῶν ὄντων.
            </p>
        </sp>
        <sp>
            <p>
                πῶς δ᾽ οὔ;
            </p>
        </sp>
        <sp>
            <p>
                καὶ ἴσος μὴν τοῖς πολλοῖς καὶ σμικροῖς ἕκαστος ὄγκος δοξασθήσεται εἶναι: οὐ γὰρ ἂν μετέβαινεν ἐκ μείζονος εἰς ἔλαττον φαινόμενος, πρὶν εἰς τὸ μεταξὺ δόξειεν ἐλθεῖν, τοῦτο δ᾽ εἴη ἂν φάντασμα ἰσότητος.
            </p>
        </sp>
        <sp>
            <p>
                εἰκός.
            </p>
        </sp>
        <sp>
            <p>
                οὐκοῦν καὶ πρὸς ἄλλον ὄγκον πέρας ἔχων, αὐτός γε πρὸς αὑτὸν οὔτε ἀρχὴν οὔτε πέρας οὔτε μέσον ἔχων;
            </p>
        </sp>
        <sp>
            <p>
                πῇ δή;
            </p>
        </sp>
        <sp>
            <p>
                ὅτι ἀεὶ αὐτῶν ὅταν τίς τι λάβῃ τῇ διανοίᾳ ὥς τι τούτων ὄν, πρό τε τῆς ἀρχῆς ἄλλη
                <milestone unit="section" n="165b"/>
                ἀεὶ φαίνεται ἀρχή, μετά τε τὴν τελευτὴν ἑτέρα ὑπολειπομένη τελευτή, ἔν τε τῷ μέσῳ ἄλλα μεσαίτερα τοῦ μέσου, σμικρότερα δέ, διὰ τὸ μὴ δύνασθαι ἑνὸς αὐτῶν ἑκάστου λαμβάνεσθαι, ἅτε οὐκ ὄντος τοῦ ἑνός.
            </p>
        </sp>
        <sp>
            <p>
                ἀληθέστατα.
            </p>
        </sp>
        <sp>
            <p>
                θρύπτεσθαι δὴ οἶμαι κερματιζόμενον ἀνάγκη πᾶν τὸ ὄν, ὃ ἄν τις λάβῃ τῇ διανοίᾳ: ὄγκος γάρ που ἄνευ ἑνὸς ἀεὶ λαμβάνοιτ᾽ ἄν.
            </p>
        </sp>
        <sp>
            <p>
                πάνυ μὲν οὖν.
            </p>
        </sp>
        <sp>
            <p>
                οὐκοῦν τό γε τοιοῦτον πόρρωθεν μὲν
                <milestone unit="section" n="165c"/>
                ὁρῶντι καὶ ἀμβλὺ ἓν φαίνεσθαι ἀνάγκη, ἐγγύθεν δὲ καὶ ὀξὺ νοοῦντι πλήθει ἄπειρον ἓν ἕκαστον φανῆναι, εἴπερ στέρεται τοῦ ἑνὸς μὴ ὄντος;
            </p>
        </sp>
        <sp>
            <p>
                ἀναγκαιότατον μὲν οὖν.
            </p>
        </sp>
        <sp>
            <p>
                οὕτω δὴ ἄπειρά τε καὶ πέρας ἔχοντα καὶ ἓν καὶ πολλὰ ἕκαστα τἆλλα δεῖ φαίνεσθαι,
                <term>
                    ἓν εἰ μὴ ἔστιν, τἆλλα δὲ τοῦ ἑνός
                </term>
                .
            </p>
        </sp>
        <sp>
            <p>
                δεῖ γάρ.
            </p>
        </sp>
        <sp>
            <p>
                οὐκοῦν καὶ ὅμοιά τε καὶ ἀνόμοια δόξει εἶναι;
            </p>
        </sp>
        <sp>
            <p>
                πῇ δή;
            </p>
        </sp>
        <sp>
            <p>
                οἷον ἐσκιαγραφημένα ἀποστάντι μὲν ἓν πάντα φαινόμενα ταὐτὸν φαίνεσθαι πεπονθέναι καὶ ὅμοια εἶναι.
            </p>
        </sp>
        <sp>
            <p>
                πάνυ
                <milestone unit="section" n="165d"/>
                γε.
            </p>
        </sp>
        <sp>
            <p>
                προσελθόντι δέ γε πολλὰ καὶ ἕτερα καὶ τῷ τοῦ ἑτέρου φαντάσματι ἑτεροῖα καὶ ἀνόμοια ἑαυτοῖς.
            </p>
        </sp>
        <sp>
            <p>
                οὕτω.
            </p>
        </sp>
        <sp>
            <p>
                καὶ ὁμοίους δὴ καὶ ἀνομοίους τοὺς ὄγκους αὐτούς τε αὑτοῖς ἀνάγκη φαίνεσθαι καὶ ἀλλήλοις.
            </p>
        </sp>
        <sp>
            <p>
                πάνυ μὲν οὖν.
            </p>
        </sp>
        <sp>
            <p>
                οὐκοῦν καὶ τοὺς αὐτοὺς καὶ ἑτέρους ἀλλήλων, καὶ ἁπτομένους καὶ χωρὶς ἑαυτῶν, καὶ κινουμένους πάσας κινήσεις καὶ ἑστῶτας πάντῃ, καὶ γιγνομένους καὶ ἀπολλυμένους καὶ μηδέτερα, καὶ πάντα που τὰ τοιαῦτα, ἃ διελθεῖν εὐπετὲς ἤδη ἡμῖν, εἰ ἑνὸς
                <milestone unit="section" n="165e"/>
                μὴ ὄντος πολλὰ ἔστιν.
            </p>
        </sp>
        <sp>
            <p>
                ἀληθέστατα μὲν οὖν.
                <milestone ed="P" unit="para"/>
                ἔτι δὴ ἅπαξ ἐλθόντες πάλιν ἐπὶ τὴν ἀρχὴν εἴπωμεν,
                <term>
                    ἓν εἰ μὴ ἔστι, τἆλλα δὲ τοῦ ἑνός
                </term>
                , τί χρὴ εἶναι.
            </p>
        </sp>
        <sp>
            <p>
                εἴπωμεν γὰρ οὖν.
            </p>
        </sp>
        <sp>
            <p>
                οὐκοῦν ἓν μὲν οὐκ ἔσται τἆλλα.
            </p>
        </sp>
        <sp>
            <p>
                πῶς γάρ;
            </p>
        </sp>
        <sp>
            <p>
                οὐδὲ μὴν πολλά γε: ἐν γὰρ πολλοῖς οὖσιν ἐνείη ἂν καὶ ἕν. εἰ γὰρ μηδὲν αὐτῶν ἐστὶν ἕν, ἅπαντα οὐδέν ἐστιν, ὥστε οὐδ᾽ ἂν πολλὰ εἴη.
            </p>
        </sp>
        <sp>
            <p>
                ἀληθῆ.
            </p>
        </sp>
        <sp>
            <p>
                μὴ ἐνόντος δὲ ἑνὸς ἐν τοῖς ἄλλοις, οὔτε πολλὰ οὔτε ἕν ἐστι τἆλλα.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                οὐδέ
                <milestone unit="page" n="166"/>
                <milestone unit="section" n="166a"/>
                γε φαίνεται ἓν οὐδὲ πολλά.
            </p>
        </sp>
        <sp>
            <p>
                τί δή;
            </p>
        </sp>
        <sp>
            <p>
                ὅτι τἆλλα τῶν μὴ ὄντων οὐδενὶ οὐδαμῇ οὐδαμῶς οὐδεμίαν κοινωνίαν ἔχει, οὐδέ τι τῶν μὴ ὄντων παρὰ τῶν ἄλλων τῴ ἐστιν: οὐδὲν γὰρ μέρος ἐστὶ τοῖς μὴ οὖσιν.
            </p>
        </sp>
        <sp>
            <p>
                ἀληθῆ.
            </p>
        </sp>
        <sp>
            <p>
                οὐδ᾽ ἄρα δόξα τοῦ μὴ ὄντος παρὰ τοῖς ἄλλοις ἐστὶν οὐδέ τι φάντασμα, οὐδὲ δοξάζεται οὐδαμῇ οὐδαμῶς τὸ μὴ ὂν ἐπὶ τῶν ἄλλων.
            </p>
        </sp>
        <sp>
            <p>
                οὐ γὰρ οὖν.
            </p>
        </sp>
        <sp>
            <p>
                ἓν ἄρα εἰ μὴ ἔστιν, οὐδὲ δοξάζεταί τι τῶν
                <milestone unit="section" n="166b"/>
                ἄλλων ἓν εἶναι οὐδὲ πολλά: ἄνευ γὰρ ἑνὸς πολλὰ δοξάσαι ἀδύνατον.
            </p>
        </sp>
        <sp>
            <p>
                ἀδύνατον γάρ.
            </p>
        </sp>
        <sp>
            <p>
                ἓν ἄρα εἰ μὴ ἔστι, τἆλλα οὔτε ἔστιν οὔτε δοξάζεται ἓν οὐδὲ πολλά.
            </p>
        </sp>
        <sp>
            <p>
                οὐκ ἔοικεν.
            </p>
        </sp>
        <sp>
            <p>
                οὐδ᾽ ἄρα ὅμοια οὐδὲ ἀνόμοια.
            </p>
        </sp>
        <sp>
            <p>
                οὐ γάρ.
            </p>
        </sp>
        <sp>
            <p>
                οὐδὲ μὴν τὰ αὐτά γε οὐδ᾽ ἕτερα, οὐδὲ ἁπτόμενα οὐδὲ χωρίς, οὐδὲ ἄλλα ὅσα ἐν τοῖς πρόσθεν διήλθομεν ὡς φαινόμενα αὐτά, τούτων οὔτε τι ἔστιν οὔτε φαίνεται τἆλλα, ἓν εἰ μὴ ἔστιν.
            </p>
        </sp>
        <sp>
            <p>
                ἀληθῆ.
            </p>
        </sp>
        <sp>
            <p>
                οὐκοῦν καὶ
                <milestone unit="section" n="166c"/>
                συλλήβδην εἰ εἴποιμεν, ἓν εἰ μὴ ἔστιν, οὐδέν ἐστιν, ὀρθῶς ἂν εἴποιμεν;
            </p>
        </sp>
        <sp>
            <p>
                παντάπασι μὲν οὖν.
            </p>
        </sp>
        <sp>
            <p>
                εἰρήσθω τοίνυν τοῦτό τε καὶ ὅτι, ὡς ἔοικεν, ἓν εἴτ᾽ ἔστιν εἴτε μὴ ἔστιν, αὐτό τε καὶ τἆλλα καὶ πρὸς αὑτὰ καὶ πρὸς ἄλληλα πάντα πάντως ἐστί τε καὶ οὐκ ἔστι καὶ φαίνεταί τε καὶ οὐ φαίνεται.
            </p>
        </sp>
        <sp>
            <p>
                ἀληθέστατα.
            </p>
        </sp>
    </body>
</text>
