<?xml version="1.0" encoding="UTF-8"?>
<text n="Alc. 1">
    <body>
        <head>
            Ἀλκιβιάδης α
        </head>
        <castList>
            <castItem type="role">
                <role>
                    Σωκράτης
                </role>
            </castItem>
            <castItem type="role">
                <role>
                    Ἀλκιβιάδης
                </role>
            </castItem>
        </castList>
        <milestone unit="page" n="103"/>
        <milestone n="103a" unit="section"/>
        <sp>
            <speaker>
                Σωκράτης
            </speaker>
            <p>
                ὦ παῖ Κλεινίου, οἶμαί σε θαυμάζειν ὅτι πρῶτος ἐραστής σου γενόμενος τῶν ἄλλων πεπαυμένων μόνος οὐκ ἀπαλλάττομαι, καὶ ὅτι οἱ μὲν ἄλλοι δι᾽ ὄχλου ἐγένοντό σοι διαλεγόμενοι, ἐγὼ δὲ τοσούτων ἐτῶν οὐδὲ προσεῖπον. τούτου δὲ τὸ αἴτιον γέγονεν οὐκ ἀνθρώπειον, ἀλλά τι δαιμόνιον ἐναντίωμα, οὗ σὺ τὴν δύναμιν καὶ ὕστερον πεύσῃ. νῦν δὲ
                <milestone n="103b" unit="section"/>
                ἐπειδὴ οὐκέτι ἐναντιοῦται, οὕτω προσελήλυθα: εὔελπις δ᾽ εἰμὶ καὶ τὸ λοιπὸν μὴ ἐναντιώσεσθαι αὐτό. σχεδὸν οὖν κατανενόηκα ἐν τούτῳ τῷ χρόνῳ σκοπούμενος ὡς πρὸς τοὺς ἐραστὰς ἔσχες: πολλῶν γὰρ γενομένων καὶ μεγαλοφρόνων οὐδεὶς ὃς οὐχ ὑπερβληθεὶς τῷ φρονήματι ὑπὸ σοῦ πέφευγεν.
                <milestone unit="page" n="104"/>
                <milestone n="104a" unit="section"/>
                τὸν δὲ λόγον, ᾧ ὑπερπεφρόνηκας, ἐθέλω διελθεῖν. οὐδενὸς φῂς ἀνθρώπων ἐνδεὴς εἶναι εἰς οὐδέν: τὰ γὰρ ὑπάρχοντά σοι μεγάλα εἶναι, ὥστε μηδενὸς δεῖσθαι, ἀπὸ τοῦ σώματος ἀρξάμενα τελευτῶντα εἰς τὴν ψυχήν. οἴει γὰρ δὴ εἶναι πρῶτον μὲν κάλλιστός τε καὶ μέγιστος—καὶ τοῦτο μὲν δὴ παντὶ δῆλον ἰδεῖν ὅτι οὐ ψεύδῃ—ἔπειτα νεανικωτάτου γένους ἐν τῇ σεαυτοῦ πόλει, οὔσῃ μεγίστῃ τῶν Ἑλληνίδων, καὶ
                <milestone n="104b" unit="section"/>
                ἐνταῦθα πρὸς πατρός τέ σοι φίλους καὶ συγγενεῖς πλείστους εἶναι καὶ ἀρίστους, οἳ εἴ τι δέοι ὑπηρετοῖεν ἄν σοι, τούτων δὲ τοὺς πρὸς μητρὸς οὐδὲν χείρους οὐδ᾽ ἐλάττους. συμπάντων δὲ ὧν εἶπον μείζω οἴει σοι δύναμιν ὑπάρχειν Περικλέα τὸν Ξανθίππου, ὃν ὁ πατὴρ ἐπίτροπον κατέλιπε σοί τε καὶ τῷ ἀδελφῷ: ὃς οὐ μόνον ἐν τῇδε τῇ πόλει δύναται πράττειν ὅτι ἂν βούληται, ἀλλ᾽ ἐν πάσῃ τῇ Ἑλλάδι καὶ τῶν βαρβάρων ἐν πολλοῖς καὶ μεγάλοις γένεσιν. προσθήσω δὲ καὶ ὅτι τῶν
                <milestone n="104c" unit="section"/>
                πλουσίων: δοκεῖς δέ μοι ἐπὶ τούτῳ ἥκιστα μέγα φρονεῖν. κατὰ πάντα δὴ ταῦτα σύ τε μεγαλαυχούμενος κεκράτηκας τῶν ἐραστῶν ἐκεῖνοί τε ὑποδεέστεροι ὄντες ἐκρατήθησαν, καί σε ταῦτ᾽ οὐ λέληθεν: ὅθεν δὴ εὖ οἶδα ὅτι θαυμάζεις τί διανοούμενός ποτε οὐκ ἀπαλλάττομαι τοῦ ἔρωτος, καὶ ἥντιν᾽ ἔχων ἐλπίδα ὑπομένω τῶν ἄλλων πεφευγότων.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                καὶ ἴσως γε, ὦ Σώκρατες, οὐκ οἶσθ᾽ ὅτι σμικρόν
                <milestone n="104d" unit="section"/>
                με ἔφθης. ἐγὼ γάρ τοι ἐν νῷ εἶχον πρότερός σοι προσελθὼν αὐτὰ ταῦτ᾽ ἐρέσθαι, τί ποτε βούλει καὶ εἰς τίνα ἐλπίδα βλέπων ἐνοχλεῖς με, ἀεὶ ὅπου ἂν ὦ ἐπιμελέστατα παρών: τῷ ὄντι γὰρ θαυμάζω ὅτι ποτ᾽ ἐστὶ τὸ σὸν πρᾶγμα, καὶ ἥδιστ᾽ ἂν πυθοίμην.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀκούσῃ μὲν ἄρα μου, ὡς τὸ εἰκός, προθύμως, εἴπερ, ὡς φῄς, ἐπιθυμεῖς εἰδέναι τί διανοοῦμαι, καὶ ὡς ἀκουσομένῳ καὶ περιμενοῦντι λέγω.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ μὲν οὖν: ἀλλὰ λέγε.
                <milestone n="104e" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅρα δή: οὐ γάρ τοι εἴη ἂν θαυμαστὸν εἰ, ὥσπερ μόγις ἠρξάμην, οὕτω μόγις καὶ παυσαίμην.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ὠγαθὲ λέγε: ἀκούσομαι γάρ.
            </p>
        </sp>
        <sp>
            <speaker>
                Σωκράτης
            </speaker>
            <p>
                λεκτέον ἂν εἴη. χαλεπὸν μὲν οὖν πρὸς ἄνδρα οὐχ ἥττονα ἐραστῶν προσφέρεσθαι ἐραστῇ, ὅμως δὲ τολμητέον φράσαι τὴν ἐμὴν διάνοιαν. ἐγὼ γάρ, ὦ Ἀλκιβιάδη, εἰ μέν σε ἑώρων ἃ νυνδὴ διῆλθον ἀγαπῶντα καὶ οἰόμενον δεῖν ἐν τούτοις καταβιῶναι, πάλαι ἂν ἀπηλλάγμην τοῦ ἔρωτος, ὥς
                <milestone unit="page" n="105"/>
                <milestone n="105a" unit="section"/>
                γε δὴ ἐμαυτὸν πείθω: νῦν δ᾽ ἕτερ᾽ αὖ κατηγορήσω διανοήματα σὰ πρὸς αὐτὸν σέ, ᾧ καὶ γνώσῃ ὅτι προσέχων γέ σοι τὸν νοῦν διατετέλεκα. δοκεῖς γάρ μοι, εἴ τίς σοι εἴποι θεῶν:“ὦ Ἀλκιβιάδη, πότερον βούλει ζῆν ἔχων ἃ νῦν ἔχεις, ἢ αὐτίκα τεθνάναι εἰ μή σοι ἐξέσται μείζω κτήσασθαι;”δοκεῖς ἄν μοι ἑλέσθαι τεθνάναι: ἀλλὰ νῦν ἐπὶ τίνι δή ποτε ἐλπίδι ζῇς, ἐγὼ φράσω. ἡγῇ, ἐὰν θᾶττον εἰς τὸν Ἀθηναίων
                <milestone n="105b" unit="section"/>
                δῆμον παρέλθῃς—τοῦτο δ᾽ ἔσεσθαι μάλα ὀλίγων ἡμερῶν—παρελθὼν οὖν ἐνδείξεσθαι Ἀθηναίοις ὅτι ἄξιος εἶ τιμᾶσθαι ὡς οὔτε Περικλῆς οὔτ᾽ ἄλλος οὐδεὶς τῶν πώποτε γενομένων, καὶ τοῦτ᾽ ἐνδειξάμενος μέγιστον δυνήσεσθαι ἐν τῇ πόλει, ἐὰν δ᾽ ἐνθάδε μέγιστος ᾖς, καὶ ἐν τοῖς ἄλλοις Ἕλλησι, καὶ οὐ μόνον ἐν Ἕλλησιν, ἀλλὰ καὶ ἐν τοῖς βαρβάροις, ὅσοι ἐν τῇ αὐτῇ ἡμῖν οἰκοῦσιν ἠπείρῳ. καὶ εἰ αὖ σοι εἴποι ὁ αὐτὸς οὗτος θεὸς ὅτι αὐτοῦ σε δεῖ δυναστεύειν ἐν τῇ Εὐρώπῃ,
                <milestone n="105c" unit="section"/>
                διαβῆναι δὲ εἰς τὴν Ἀσίαν οὐκ ἐξέσται σοι οὐδὲ ἐπιθέσθαι τοῖς ἐκεῖ πράγμασιν, οὐκ ἂν αὖ μοι δοκεῖς ἐθέλειν οὐδ᾽ ἐπὶ τούτοις μόνοις ζῆν, εἰ μὴ ἐμπλήσεις τοῦ σοῦ ὀνόματος καὶ τῆς σῆς δυνάμεως πάντας ὡς ἔπος εἰπεῖν ἀνθρώπους: καὶ οἶμαί σε πλὴν Κύρου καὶ Ξέρξου ἡγεῖσθαι οὐδένα ἄξιον λόγου γεγονέναι. ὅτι μὲν οὖν ἔχεις ταύτην τὴν ἐλπίδα, εὖ οἶδα καὶ οὐκ εἰκάζω. ἴσως ἂν οὖν εἴποις, ἅτε εἰδὼς ὅτι ἀληθῆ λέγω,“τί δὴ οὖν, ὦ Σώκρατες, τοῦτ᾽ ἐστί σοι πρὸς
                <milestone n="105d" unit="section"/>
                λόγον;[ὃν ἔφησθα ἐρεῖν, διὸ ἐμοῦ οὐκ ἀπαλλάττῃ;]”ἐγὼ δὲ σοί γε ἐρῶ, ὦ φίλε παῖ Κλεινίου καὶ Δεινομάχης. τούτων γάρ σοι ἁπάντων τῶν διανοημάτων τέλος ἐπιτεθῆναι ἄνευ ἐμοῦ ἀδύνατον: τοσαύτην ἐγὼ δύναμιν οἶμαι ἔχειν εἰς τὰ σὰ πράγματα καὶ εἰς σέ, διὸ δὴ καὶ πάλαι οἴομαί με τὸν θεὸν οὐκ ἐᾶν διαλέγεσθαί σοι, ὃν ἐγὼ περιέμενον ὁπηνίκα ἐάσει. ὥσπερ γὰρ σὺ ἐλπίδας ἔχεις ἐν τῇ πόλει ἐνδείξασθαι ὅτι
                <milestone n="105e" unit="section"/>
                αὐτῇ παντὸς ἄξιος εἶ, ἐνδειξάμενος δὲ[ὅτι]οὐδὲν ὅτι οὐ παραυτίκα δυνήσεσθαι, οὕτω κἀγὼ παρὰ σοὶ ἐλπίζω μέγιστον δυνήσεσθαι ἐνδειξάμενος ὅτι παντὸς ἄξιός εἰμί σοι καὶ οὔτε ἐπίτροπος οὔτε συγγενὴς οὔτ᾽ ἄλλος οὐδεὶς ἱκανὸς παραδοῦναι τὴν δύναμιν ἧς ἐπιθυμεῖς πλὴν ἐμοῦ, μετὰ τοῦ θεοῦ μέντοι. νεωτέρῳ μὲν οὖν ὄντι σοι καὶ πρὶν τοσαύτης ἐλπίδος γέμειν, ὡς ἐμοὶ δοκεῖ, οὐκ εἴα ὁ θεὸς διαλέγεσθαι, ἵνα μὴ μάτην
                <milestone unit="page" n="106"/>
                <milestone n="106a" unit="section"/>
                διαλεγοίμην. νῦν δ᾽ ἐφῆκεν: νῦν γὰρ ἄν μου ἀκούσαις.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πολύ γέ μοι, ὦ Σώκρατες, νῦν ἀτοπώτερος αὖ φαίνῃ, ἐπειδὴ ἤρξω λέγειν, ἢ ὅτε σιγῶν εἵπου: καίτοι σφόδρα γε ἦσθ᾽ ἰδεῖν καὶ τότε τοιοῦτος. εἰ μὲν οὖν ἐγὼ ταῦτα διανοοῦμαι ἢ μή, ὡς ἔοικε, διέγνωκας, καὶ ἐὰν μὴ φῶ, οὐδέν μοι ἔσται πλέον πρὸς τὸ πείθειν σε. εἶεν: εἰ δὲ δὴ ὅτι μάλιστα ταῦτα διανενόημαι, πῶς διὰ σοῦ μοι ἔσται καὶ ἄνευ σοῦ οὐκ ἂν γένοιτο; ἔχεις λέγειν;
                <milestone n="106b" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ ἐρωτᾷς εἴ τιν᾽ ἔχω εἰπεῖν λόγον μακρόν, οἵους δὴ ἀκούειν εἴθισαι; οὐ γάρ ἐστι τοιοῦτον τὸ ἐμόν: ἀλλ᾽ ἐνδείξασθαι μέν σοι, ὡς ἐγᾦμαι, οἷός τ᾽ ἂν εἴην ὅτι ταῦτα οὕτως ἔχει, ἐὰν ἓν μόνον μοι ἐθελήσῃς βραχὺ ὑπηρετῆσαι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλ᾽ εἴ γε δὴ μὴ χαλεπόν τι λέγεις τὸ ὑπηρέτημα, ἐθέλω.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἦ χαλεπὸν δοκεῖ τὸ ἀποκρίνασθαι τὰ ἐρωτώμενα;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ χαλεπόν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀποκρίνου δή.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                Ἐρώτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ὡς διανοουμένου σου ταῦτα ἐρωτῶ, ἅ φημί σε
                <milestone n="106c" unit="section"/>
                διανοεῖσθαι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔστω, εἰ βούλει, οὕτως, ἵνα καὶ εἰδῶ ὅτι καὶ ἐρεῖς.
            </p>
        </sp>
        <sp>
            <speaker>
                Σωκράτης
            </speaker>
            <p>
                φέρε δή: διανοῇ γάρ, ὡς ἐγώ φημι, παριέναι συμβουλεύσων Ἀθηναίοις ἐντὸς οὐ πολλοῦ χρόνου: εἰ οὖν μέλλοντός σου ἰέναι ἐπὶ τὸ βῆμα λαβόμενος ἐροίμην:“ὦ Ἀλκιβιάδη, ἐπειδὴ περὶ τίνος Ἀθηναῖοι διανοοῦνται βουλεύεσθαι, ἀνίστασαι συμβουλεύσων; ἆρ᾽ ἐπειδὴ περὶ ὧν σὺ ἐπίστασαι βέλτιον ἢ οὗτοι;”τί ἂν ἀποκρίναιο;
                <milestone n="106d" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                εἴποιμ᾽ ἂν δήπου, περὶ ὧν οἶδα βέλτιον ἢ οὗτοι.
            </p>
        </sp>
        <sp>
            <speaker>
                Σωκράτης
            </speaker>
            <p>
                περὶ ὧν ἄρ᾽ εἰδὼς τυγχάνεις, ἀγαθὸς σύμβουλος εἶ.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ταῦτα μόνον οἶσθα, ἃ παρ᾽ ἄλλων ἔμαθες ἢ αὐτὸς ἐξηῦρες;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ποῖα γὰρ ἄλλα;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔστιν οὖν ὅπως ἄν ποτε ἔμαθές τι ἢ ἐξηῦρες μήτε μανθάνειν ἐθέλων μήτ᾽ αὐτὸς ζητεῖν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐκ ἔστιν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; ἠθέλησας ἂν ζητῆσαι ἢ μαθεῖν ἃ ἐπίστασθαι ᾤου;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
                <milestone n="106e" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἃ ἄρα νῦν τυγχάνεις ἐπιστάμενος, ἦν χρόνος ὅτε οὐχ ἡγοῦ εἰδέναι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀνάγκη.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ μὴν ἅ γε μεμάθηκας σχεδόν τι καὶ ἐγὼ οἶδα: εἰ δέ τι ἐμὲ λέληθεν, εἰπέ. ἔμαθες γὰρ δὴ σύ γε κατὰ μνήμην τὴν ἐμὴν γράμματα καὶ κιθαρίζειν καὶ παλαίειν: οὐ γὰρ δὴ αὐλεῖν γε ἤθελες μαθεῖν. ταῦτ᾽ ἐστὶν ἃ σὺ ἐπίστασαι, εἰ μή πού τι μανθάνων ἐμὲ λέληθας: οἶμαι δέ γε, οὔτε νύκτωρ οὔτε μεθ᾽ ἡμέραν ἐξιὼν ἔνδοθεν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλ᾽ οὐ πεφοίτηκα εἰς ἄλλων ἢ τούτων.
                <milestone unit="page" n="107"/>
                <milestone n="107a" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                πότερον οὖν, ὅταν περὶ γραμμάτων Ἀθηναῖοι βουλεύωνται, πῶς ἂν ὀρθῶς γράφοιεν, τότε ἀναστήσῃ αὐτοῖς συμβουλεύσων;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                μὰ Δί᾽ οὐκ ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ ὅταν περὶ κρουμάτων ἐν λύρᾳ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐδαμῶς.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδὲ μὴν οὐδὲ περὶ παλαισμάτων γε εἰώθασι βουλεύεσθαι ἐν τῇ ἐκκλησίᾳ.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ μέντοι.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅταν οὖν περὶ τίνος βουλεύωνται; οὐ γάρ που ὅταν γε περὶ οἰκοδομίας.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                οἰκοδόμος γὰρ ταῦτά γε σοῦ βέλτιον συμβουλεύσει.
                <milestone n="107b" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδὲ μὴν ὅταν περὶ μαντικῆς βουλεύωνται;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὔ.
            </p>
        </sp>
        <sp>
            <speaker>
                Σωκράτης
            </speaker>
            <p>
                μάντις γὰρ αὖ ταῦτα ἄμεινον ἢ σύ.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐάν τέ γε σμικρὸς ἢ μέγας ᾖ, ἐάν τε καλὸς ἢ αἰσχρός, ἔτι τε γενναῖος ἢ ἀγεννής.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰδότος γὰρ οἶμαι περὶ ἑκάστου ἡ συμβουλή, καὶ οὐ πλουτοῦντος.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ ἐάντε πένης ἐάντε πλούσιος ᾖ ὁ παραινῶν, οὐδὲν διοίσει Ἀθηναίοις ὅταν περὶ τῶν ἐν τῇ πόλει βουλεύωνται,
                <milestone n="107c" unit="section"/>
                πῶς ἂν ὑγιαίνοιεν, ἀλλὰ ζητήσουσιν ἰατρὸν εἶναι τὸν σύμβουλον.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                εἰκότως γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅταν οὖν περὶ τίνος σκοπῶνται, τότε σὺ ἀνιστάμενος ὡς συμβουλεύσων ὀρθῶς ἀναστήσῃ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ὅταν περὶ τῶν ἑαυτῶν πραγμάτων, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                τῶν περὶ ναυπηγίας λέγεις, ὁποίας τινὰς χρὴ αὐτοὺς τὰς ναῦς ναυπηγεῖσθαι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐκ ἔγωγε, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                ναυπηγεῖν γὰρ οἶμαι οὐκ ἐπίστασαι. τοῦτ᾽ αἴτιον ἢ ἄλλο τι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὔκ, ἀλλὰ τοῦτο.
                <milestone n="107d" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ περὶ ποίων τῶν ἑαυτῶν λέγεις πραγμάτων ὅταν βουλεύωνται;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ὅταν περὶ πολέμου, ὦ Σώκρατες, ἢ περὶ εἰρήνης ἢ ἄλλου του τῶν τῆς πόλεως πραγμάτων.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρα λέγεις ὅταν βουλεύωνται πρὸς τίνας χρὴ εἰρήνην ποιεῖσθαι καὶ τίσιν πολεμεῖν καὶ τίνα τρόπον;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                χρὴ δ᾽ οὐχ οἷς βέλτιον;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
                <milestone n="107e" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ τόθ᾽ ὁπότε βέλτιον;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ τοσοῦτον χρόνον ὅσον ἄμεινον;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰ οὖν βουλεύοιντο Ἀθηναῖοι τίσιν χρὴ προσπαλαίειν καὶ τίσιν ἀκροχειρίζεσθαι καὶ τίνα τρόπον, σὺ ἄμεινον ἂν συμβουλεύοις ἢ ὁ παιδοτρίβης;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ὁ παιδοτρίβης δήπου.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔχεις οὖν εἰπεῖν πρὸς τί ἂν βλέπων ὁ παιδοτρίβης συμβουλεύσειεν οἷς δεῖ προσπαλαίειν καὶ οἷς μή, καὶ ὁπότε καὶ ὅντινα τρόπον; λέγω δὲ τὸ τοιόνδε: ἆρα τούτοις δεῖ προσπαλαίειν οἷς βέλτιον, ἢ οὔ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
                <milestone unit="page" n="108"/>
                <milestone n="108a" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρα καὶ τοσαῦτα ὅσα ἄμεινον;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τοσαῦτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ τότε ὅτε ἄμεινον;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ μὴν καὶ ᾄδοντα δεῖ κιθαρίζειν ποτὲ πρὸς τὴν ᾠδὴν καὶ βαίνειν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                δεῖ γάρ.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τότε ὁπότε βέλτιον;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ τοσαῦθ᾽ ὅσα βέλτιον;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φημί.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί οὖν; ἐπειδὴ βέλτιον μὲν ὠνόμαζες ἐπ᾽ ἀμφοτέροις,
                <milestone n="108b" unit="section"/>
                τῷ τε κιθαρίζειν πρὸς τὴν ᾠδὴν καὶ τῷ προσπαλαίειν, τί καλεῖς τὸ ἐν τῷ κιθαρίζειν βέλτιον, ὥσπερ ἐγὼ τὸ ἐν τῷ παλαίειν καλῶ γυμναστικόν: σὺ δ᾽ ἐκεῖνο τί καλεῖς;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐκ ἐννοῶ.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ πειρῶ ἐμὲ μιμεῖσθαι. ἐγὼ γάρ που ἀπεκρινάμην τὸ διὰ παντὸς ὀρθῶς ἔχον, ὀρθῶς δὲ δήπου ἔχει τὸ κατὰ τὴν τέχνην γιγνόμενον: ἢ οὔ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἡ δὲ τέχνη οὐ γυμναστικὴ ἦν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς δ᾽ οὔ;
                <milestone n="108c" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐγὼ δ᾽ εἶπον τὸ ἐν τῷ παλαίειν βέλτιον γυμναστικόν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                εἶπες γάρ.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καλῶς;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔμοιγε δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἴθι δὴ καὶ σύ—πρέποι γὰρ ἄν που καὶ σοὶ τὸ καλῶς διαλέγεσθαι—εἰπὲ πρῶτον τίς ἡ τέχνη ἧς τὸ κιθαρίζειν καὶ τὸ ᾄδειν καὶ τὸ ἐμβαίνειν ὀρθῶς; συνάπασα τίς καλεῖται; οὔπω δύνασαι εἰπεῖν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ ὧδε πειρῶ: τίνες αἱ θεαὶ ὧν ἡ τέχνη;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τὰς μούσας, ὦ Σώκρατες, λέγεις;
                <milestone n="108d" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔγωγε. ὅρα δή: τίνα ἀπ᾽ αὐτῶν ἐπωνυμίαν ἡ τέχνη ἔχει;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                μουσικήν μοι δοκεῖς λέγειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                λέγω γάρ. τί οὖν τὸ κατὰ ταύτην ὀρθῶς γιγνόμενόν ἐστιν; ὥσπερ ἐκεῖ ἐγώ σοι τὸ κατὰ τὴν τέχνην ἔλεγον ὀρθῶς, τὴν γυμναστικήν, καὶ σὺ δὴ οὖν οὕτως ἐνταῦθα τί φῄς; πῶς γίγνεσθαι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                μουσικῶς μοι δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                εὖ λέγεις. ἴθι δή, καὶ τὸ ἐν τῷ πολεμεῖν βέλτιον καὶ τὸ ἐν τῷ εἰρήνην ἄγειν, τοῦτο τὸ βέλτιον τί
                <milestone n="108e" unit="section"/>
                ὀνομάζεις; ὥσπερ ἐκεῖ ἐφ᾽ ἑκάστῳ ἔλεγες τὸ ἄμεινον, ὅτι μουσικώτερον καὶ ἐπὶ τῷ ἑτέρῳ, ὅτι γυμναστικώτερον: πειρῶ δὴ καὶ ἐνταῦθα λέγειν τὸ βέλτιον.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλ᾽ οὐ πάνυ τι ἔχω.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ μέντοι αἰσχρόν γε εἰ μέν τις σε λέγοντα καὶ συμβουλεύοντα περὶ σιτίων ὅτι βέλτιον τόδε τοῦδε καὶ νῦν καὶ τοσοῦτον, ἔπειτα ἐρωτήσειεν“τί τὸ ἄμεινον λέγεις, ὦ Ἀλκιβιάδη;”περὶ μὲν τούτων ἔχειν εἰπεῖν ὅτι τὸ ὑγιεινότερον, καίτοι οὐ προσποιῇ γε ἰατρὸς εἶναι: περὶ δὲ οὗ
                <milestone unit="page" n="109"/>
                <milestone n="109a" unit="section"/>
                προσποιῇ ἐπιστήμων εἶναι καὶ συμβουλεύσεις ἀνιστάμενος ὡς εἰδώς, τούτου δ᾽, ὡς ἔοικας, πέρι ἐρωτηθεὶς ἐὰν μὴ ἔχῃς εἰπεῖν, οὐκ αἰσχύνῃ; ἢ οὐκ αἰσχρὸν φανεῖται;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                σκόπει δὴ καὶ προθυμοῦ εἰπεῖν πρὸς τί τείνει τὸ ἐν τῷ εἰρήνην τε ἄγειν ἄμεινον καὶ τὸ ἐν τῷ πολεμεῖν οἷς δεῖ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλὰ σκοπῶν οὐ δύναμαι ἐννοῆσαι.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδ᾽ οἶσθα, ἐπειδὰν πόλεμον ποιώμεθα, ὅτι ἐγκαλοῦντες ἀλλήλοις πάθημα ἐρχόμεθα εἰς τὸ πολεμεῖν, καὶ ὅτι αὐτὸ ὀνομάζοντες ἐρχόμεθα;
                <milestone n="109b" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔγωγε, ὅτι γε ἐξαπατώμενοί τι ἢ βιαζόμενοι ἢ ἀποστερούμενοι.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔχε: πῶς ἕκαστα τούτων πάσχοντες; πειρῶ εἰπεῖν τί διαφέρει τὸ ὧδε ἢ ὧδε.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἦ τὸ ὧδε λέγεις, ὦ Σώκρατες, τὸ δικαίως ἢ τὸ ἀδίκως;
            </p>
        </sp>
        <sp>
            <speaker>
                Σωκράτης
            </speaker>
            <p>
                αὐτὸ τοῦτο.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλὰ μὴν τοῦτο γε διαφέρει ὅλον τε καὶ πᾶν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί οὖν; Ἀθηναίοις σὺ πρὸς ποτέρους συμβουλεύσεις πολεμεῖν, τοὺς ἀδικοῦντας ἢ τοὺς τὰ δίκαια πράττοντας;
                <milestone n="109c" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                δεινὸν τοῦτό γε ἐρωτᾷς: εἰ γὰρ καὶ διανοεῖταί τις ὡς δεῖ πρὸς τοὺς τὰ δίκαια πράττοντας πολεμεῖν, οὐκ ἂν ὁμολογήσειέν γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐ γὰρ νόμιμον τοῦθ᾽, ὡς ἔοικεν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα: οὐδέ γε καλὸν δοκεῖ εἶναι.
            </p>
        </sp>
        <sp>
            <speaker>
                Σωκράτης
            </speaker>
            <p>
                πρὸς ταῦτ᾽ ἄρα καὶ σὺ[τὸ δίκαιον]τοὺς λόγους ποιήσῃ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀνάγκη.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἄλλο τι οὖν, ὃ νυνδὴ ἐγὼ ἠρώτων βέλτιον πρὸς τὸ πολεμεῖν καὶ μή, καὶ οἷς δεῖ καὶ οἷς μή, καὶ ὁπότε καὶ μή, τὸ δικαιότερον τυγχάνει ὄν; ἢ οὔ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαίνεταί γε.
                <milestone n="109d" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                πῶς οὖν, ὦ φίλε Ἀλκιβιάδη; πότερον σαυτὸν λέληθας ὅτι οὐκ ἐπίστασαι τοῦτο, ἢ ἐμὲ ἔλαθες μανθάνων καὶ φοιτῶν εἰς διδασκάλου ὅς σε ἐδίδασκε διαγιγνώσκειν τὸ δικαιότερόν τε καὶ ἀδικώτερον; καὶ τίς ἐστιν οὗτος; φράσον καὶ ἐμοί, ἵνα αὐτῷ φοιτητὴν προξενήσῃς καὶ ἐμέ.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                σκώπτεις, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐ μὰ τὸν Φίλιον τὸν ἐμόν τε καὶ σόν, ὃν ἐγὼ ἥκιστ᾽ ἂν ἐπιορκήσαιμι: ἀλλ᾽ εἴπερ ἔχεις, εἰπὲ τίς ἐστιν.
                <milestone n="109e" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τί δ᾽ εἰ μὴ ἔχω; οὐκ ἂν οἴει με ἄλλως εἰδέναι περὶ τῶν δικαίων καὶ ἀδίκων;
            </p>
        </sp>
        <sp>
            <speaker>
                Σωκράτης
            </speaker>
            <p>
                ναί, εἴ γε εὕροις.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλ᾽ οὐκ ἂν εὑρεῖν με ἡγῇ;
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μάλα γε, εἰ ζητήσαις.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                εἶτα ζητῆσαι οὐκ ἂν οἴει με;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔγωγε, εἰ οἰηθείης γε μὴ εἰδέναι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                εἶτα οὐκ ἦν ὅτ᾽ εἶχον οὕτω;
            </p>
        </sp>
        <sp>
            <speaker>
                Σωκράτης
            </speaker>
            <p>
                καλῶς λέγεις. ἔχεις οὖν εἰπεῖν τοῦτον τὸν χρόνον
                <milestone unit="page" n="110"/>
                <milestone n="110a" unit="section"/>
                ὅτε οὐκ ᾤου εἰδέναι τὰ δίκαια καὶ τὰ ἄδικα; φέρε, πέρυσιν ἐζήτεις τε καὶ οὐκ ᾤου εἰδέναι; ἢ ᾤου; καὶ τἀληθῆ ἀποκρίνου, ἵνα μὴ μάτην οἱ διάλογοι γίγνωνται.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλ᾽ ᾤμην εἰδέναι.
            </p>
        </sp>
        <sp>
            <speaker>
                Σωκράτης
            </speaker>
            <p>
                τρίτον δ᾽ ἔτος καὶ τέταρτον καὶ πέμπτον οὐχ οὕτως;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ μὴν τό γε πρὸ τοῦ παῖς ἦσθα. ἦ γάρ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                τότε μὲν τοίνυν εὖ οἶδα ὅτι ᾤου εἰδέναι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς εὖ οἶσθα;
                <milestone n="110b" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                πολλάκις σοῦ ἐν διδασκάλων ἤκουον παιδὸς ὄντος καὶ ἄλλοθι, καὶ ὁπότε ἀστραγαλίζοις ἢ ἄλλην τινὰ παιδιὰν παίζοις, οὐχ ὡς ἀποροῦντος περὶ τῶν δικαίων καὶ ἀδίκων, ἀλλὰ μάλα μέγα καὶ θαρραλέως λέγοντος περὶ ὅτου τύχοις τῶν παίδων ὡς πονηρός τε καὶ ἄδικος εἴη καὶ ὡς ἀδικοῖ: ἢ οὐκ ἀληθῆ λέγω;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλὰ τί ἔμελλον ποιεῖν, ὦ Σώκρατες, ὁπότε τίς με ἀδικοῖ;
            </p>
        </sp>
        <sp>
            <speaker>
                Σωκράτης
            </speaker>
            <p>
                σὺ δ᾽ εἰ τύχοις ἀγνοῶν εἴτ᾽ ἀδικοῖο εἴτε μὴ τότε, λέγεις, τί σε χρὴ ποιεῖν;
                <milestone n="110c" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                μὰ Δί᾽ ἀλλ᾽ οὐκ ἠγνόουν ἔγωγε, ἀλλὰ σαφῶς ἐγίγνωσκον ὅτι ἠδικούμην.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὤιου ἄρα ἐπίστασθαι καὶ παῖς ὤν, ὡς ἔοικε, τὰ δίκαια καὶ τὰ ἄδικα.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔγωγε: καὶ ἠπιστάμην γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐν ποίῳ χρόνῳ ἐξευρών; οὐ γὰρ δήπου ἐν ᾧ γε ᾤου εἰδέναι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                πότε οὖν ἀγνοεῖν ἡγοῦ; σκόπει: οὐ γὰρ εὑρήσεις τοῦτον τὸν χρόνον.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                μὰ τὸν Δί᾽, ὦ Σώκρατες, οὔκουν ἔχω γ᾽ εἰπεῖν.
                <milestone n="110d" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                εὑρὼν μὲν ἄρ᾽ οὐκ οἶσθα αὐτά.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ πάνυ φαίνομαι.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ μὴν ἄρτι γε οὐδὲ μαθὼν ἔφησθα εἰδέναι: εἰ δὲ μήθ᾽ ηὗρες μήτ᾽ ἔμαθες, πῶς οἶσθα καὶ πόθεν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλ᾽ ἴσως τοῦτό σοι οὐκ ὀρθῶς ἀπεκρινάμην, τὸ φάναι εἰδέναι αὐτὸς ἐξευρών.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ δὲ πῶς εἶχεν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔμαθον οἶμαι καὶ ἐγὼ ὥσπερ καὶ οἱ ἄλλοι.
            </p>
        </sp>
        <sp>
            <speaker>
                Σωκράτης
            </speaker>
            <p>
                πάλιν εἰς τὸν αὐτὸν ἥκομεν λόγον. παρὰ τοῦ; φράζε κἀμοί.
                <milestone n="110e" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                παρὰ τῶν πολλῶν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ εἰς σπουδαίους γε διδασκάλους καταφεύγεις εἰς τοὺς πολλοὺς ἀναφέρων.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τί δέ; οὐχ ἱκανοὶ διδάξαι οὗτοι;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὔκουν τὰ πεττευτικά γε καὶ τὰ μή: καίτοι φαυλότερα αὐτὰ οἶμαι τῶν δικαίων εἶναι. τί δέ; σὺ οὐχ οὕτως οἴει;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἶτα τὰ μὲν φαυλότερα οὐχ οἷοί τε διδάσκειν, τὰ δὲ σπουδαιότερα;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οἶμαι ἔγωγε: ἄλλα γοῦν πολλὰ οἷοί τ᾽ εἰσὶν διδάσκειν σπουδαιότερα τοῦ πεττεύειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ποῖα ταῦτα;
                <milestone unit="page" n="111"/>
                <milestone n="111a" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οἷον καὶ τὸ ἑλληνίζειν παρὰ τούτων ἔγωγ᾽ ἔμαθον, καὶ οὐκ ἂν ἔχοιμι εἰπεῖν ἐμαυτοῦ διδάσκαλον, ἀλλ᾽ εἰς τοὺς αὐτοὺς ἀναφέρω οὓς σὺ φῂς οὐ σπουδαίους εἶναι διδασκάλους.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽, ὦ γενναῖε, τούτου μὲν ἀγαθοὶ διδάσκαλοι οἱ πολλοί, καὶ δικαίως ἐπαινοῖντ᾽ ἂν αὐτῶν εἰς διδασκαλίαν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τί δή;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅτι ἔχουσι περὶ αὐτὰ ἃ χρὴ τοὺς ἀγαθοὺς διδασκάλους ἔχειν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τί τοῦτο λέγεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ οἶσθ᾽ ὅτι χρὴ τοὺς μέλλοντας διδάσκειν ὁτιοῦν
                <milestone n="111b" unit="section"/>
                αὐτοὺς πρῶτον εἰδέναι; ἢ οὔ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τοὺς εἰδότας ὁμολογεῖν τε ἀλλήλοις καὶ μὴ διαφέρεσθαι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐν οἷς δ᾽ ἂν διαφέρωνται, ταῦτα φήσεις εἰδέναι αὐτούς;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                τούτων οὖν διδάσκαλοι πῶς ἂν εἶεν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐδαμῶς.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί οὖν; δοκοῦσί σοι διαφέρεσθαι οἱ πολλοὶ ποῖόν ἐστι λίθος ἢ ξύλον; καὶ ἐάν τινα ἐρωτᾷς, ἆρ᾽ οὐ τὰ αὐτὰ
                <milestone n="111c" unit="section"/>
                ὁμολογοῦσιν, καὶ ἐπὶ ταὐτὰ ὁρμῶσιν ὅταν βούλωνται λαβεῖν λίθον ἢ ξύλον; ὡσαύτως καὶ πάνθ᾽ ὅσα τοιαῦτα: σχεδὸν γάρ τι μανθάνω τὸ ἑλληνίζειν ἐπίστασθαι ὅτι τοῦτο λέγεις: ἢ οὔ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν εἰς μὲν ταῦθ᾽, ὥσπερ εἴπομεν, ἀλλήλοις τε ὁμολογοῦσι καὶ αὐτοὶ ἑαυτοῖς ἰδίᾳ, καὶ δημοσίᾳ αἱ πόλεις πρὸς ἀλλήλας οὐκ ἀμφισβητοῦσιν αἱ μὲν ταῦθ᾽ αἱ δ᾽ ἄλλα φάσκουσαι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ γάρ.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰκότως ἂν ἄρα τούτων γε καὶ διδάσκαλοι εἶεν ἀγαθοί.
                <milestone n="111d" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν εἰ μὲν βουλοίμεθα ποιῆσαί τινα περὶ αὐτῶν εἰδέναι, ὀρθῶς ἂν αὐτὸν πέμποιμεν εἰς διδασκαλίαν τούτων τῶν πολλῶν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δ᾽ εἰ βουληθεῖμεν εἰδέναι, μὴ μόνον ποῖοι ἄνθρωποί εἰσιν ἢ ποῖοι ἵπποι, ἀλλὰ καὶ τίνες αὐτῶν δρομικοί τε καὶ μή, ἆρ᾽ ἔτι οἱ πολλοὶ τοῦτο ἱκανοὶ διδάξαι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἱκανὸν δέ σοι τεκμήριον ὅτι οὐκ ἐπίστανται οὐδὲ
                <milestone n="111e" unit="section"/>
                κρήγυοι διδάσκαλοί εἰσιν τούτων, ἐπειδὴ οὐδὲν ὁμολογοῦσιν ἑαυτοῖς περὶ αὐτῶν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔμοιγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δ᾽ εἰ βουληθεῖμεν εἰδέναι, μὴ μόνον ποῖοι ἄνθρωποί εἰσιν, ἀλλ᾽ ὁποῖοι ὑγιεινοὶ ἢ νοσώδεις, ἆρ᾽ ἱκανοὶ ἂν ἡμῖν ἦσαν διδάσκαλοι οἱ πολλοί;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἦν δ᾽ ἄν σοι τεκμήριον ὅτι μοχθηροί εἰσι τούτων διδάσκαλοι, εἰ ἑώρας αὐτοὺς διαφερομένους;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔμοιγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δὲ δή; νῦν περὶ τῶν δικαίων καὶ ἀδίκων ἀνθρώπων
                <milestone unit="page" n="112"/>
                <milestone n="112a" unit="section"/>
                καὶ πραγμάτων οἱ πολλοὶ δοκοῦσί σοι ὁμολογεῖν αὐτοὶ ἑαυτοῖς ἢ ἀλλήλοις;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἥκιστα νὴ Δί᾽, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; μάλιστα περὶ αὐτῶν διαφέρεσθαι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πολύ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὔκουν οἴομαί γε πώποτέ σε ἰδεῖν οὐδ᾽ ἀκοῦσαι σφόδρα οὕτω διαφερομένους ἀνθρώπους περὶ ὑγιεινῶν καὶ μή, ὥστε διὰ ταῦτα μάχεσθαί τε καὶ ἀποκτεινύναι ἀλλήλους.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ περὶ τῶν δικαίων καὶ ἀδίκων ἔγωγ᾽ οἶδ᾽ ὅτι,
                <milestone n="112b" unit="section"/>
                καὶ εἰ μὴ ἑώρακας, ἀκήκοας γοῦν ἄλλων τε πολλῶν καὶ Ὁμήρου: καὶ Ὀδυσσείας γὰρ καὶ Ἰλιάδος ἀκήκοας.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάντως δήπου, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ταῦτα ποιήματά ἐστι περὶ διαφορᾶς δικαίων τε καὶ ἀδίκων;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ αἱ μάχαι γε καὶ οἱ θάνατοι διὰ ταύτην τὴν διαφορὰν τοῖς τε Ἀχαιοῖς καὶ τοῖς ἄλλοις Τρωσὶν ἐγένοντο, καὶ τοῖς μνηστῆρσι τοῖς τῆς Πηνελόπης καὶ τῷ Ὀδυσσεῖ.
                <milestone n="112c" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀληθῆ λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                οἶμαι δὲ καὶ τοῖς ἐν Τανάγρᾳ Ἀθηναίων τε καὶ Λακεδαιμονίων καὶ Βοιωτῶν ἀποθανοῦσι, καὶ τοῖς ὕστερον ἐν Κορωνείᾳ, ἐν οἷς καὶ ὁ σὸς πατὴρ[Κλεινίας]ἐτελεύτησεν, οὐδὲ περὶ ἑνὸς ἄλλου ἡ διαφορὰ ἢ περὶ τοῦ δικαίου καὶ ἀδίκου τοὺς θανάτους καὶ τὰς μάχας πεποίηκεν: ἦ γάρ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀληθῆ λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                τούτους οὖν φῶμεν ἐπίστασθαι περὶ ὧν οὕτως
                <milestone n="112d" unit="section"/>
                σφόδρα διαφέρονται, ὥστε ἀμφισβητοῦντες ἀλλήλοις τὰ ἔσχατα σφᾶς αὐτοὺς ἐργάζονται;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ φαίνεταί γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν εἰς τοὺς τοιούτους διδασκάλους ἀναφέρεις οὓς ὁμολογεῖς αὐτὸς μὴ εἰδέναι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔοικα.
            </p>
        </sp>
        <sp>
            <speaker>
                Σωκράτης
            </speaker>
            <p>
                πῶς οὖν εἰκός σε εἰδέναι τὰ δίκαια καὶ τὰ ἄδικα, περὶ ὧν οὕτω πλανᾷ καὶ οὔτε μαθὼν φαίνῃ παρ᾽ οὐδενὸς οὔτ᾽ αὐτὸς ἐξευρών;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἐκ μὲν ὧν σὺ λέγεις οὐκ εἰκός.
                <milestone n="112e" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ὁρᾷς αὖ τοῦθ᾽ ὡς οὐ καλῶς εἶπες, ὦ Ἀλκιβιάδη;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅτι ἐμὲ φῂς ταῦτα λέγειν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τί δέ; οὐ σὺ λέγεις ὡς ἐγὼ οὐδὲν ἐπίσταμαι περὶ τῶν δικαίων καὶ ἀδίκων;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐ μέντοι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλ᾽ ἐγώ;
            </p>
        </sp>
        <sp>
            <speaker>
                Σωκράτης
            </speaker>
            <p>
                ναί.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς δή;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὧδε εἴσῃ. ἐάν σε ἔρωμαι τὸ ἓν καὶ τὰ δύο πότερα πλείω ἐστί, φήσεις ὅτι τὰ δύο;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                πόσῳ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἑνί.
            </p>
        </sp>
        <sp>
            <speaker>
                Σωκράτης
            </speaker>
            <p>
                πότερος οὖν ἡμῶν ὁ λέγων ὅτι τὰ δύο τοῦ ἑνὸς ἑνὶ πλείω;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἐγώ.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἐγὼ μὲν ἠρώτων, σὺ δ᾽ ἀπεκρίνου;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
                <milestone unit="page" n="113"/>
                <milestone n="113a" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                περὶ δὴ τούτων μῶν ἐγὼ φαίνομαι λέγων ὁ ἐρωτῶν, ἢ σὺ ὁ ἀποκρινόμενος;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἐγώ.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δ᾽ ἂν ἐγὼ μὲν ἔρωμαι ποῖα γράμματα Σωκράτους, σὺ δ᾽ εἴπῃς, πότερος ὁ λέγων;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἐγώ.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἴθι δή, ἑνὶ λόγῳ εἰπέ: ὅταν ἐρώτησίς τε καὶ ἀπόκρισις γίγνηται, πότερος ὁ λέγων, ὁ ἐρωτῶν ἢ ὁ ἀποκρινόμενος;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ὁ ἀποκρινόμενος, ἔμοιγε δοκεῖ, ὦ Σώκρατες.
                <milestone n="113b" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἄρτι διὰ παντὸς ἐγὼ μὲν ἦ ὁ ἐρωτῶν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                σὺ δ᾽ ὁ ἀποκρινόμενος;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί οὖν; τὰ λεχθέντα πότερος ἡμῶν εἴρηκεν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαίνομαι μέν, ὦ Σώκρατες, ἐκ τῶν ὡμολογημένων ἐγώ.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἐλέχθη περὶ δικαίων καὶ ἀδίκων ὅτι Ἀλκιβιάδης ὁ καλὸς ὁ Κλεινίου οὐκ ἐπίσταιτο, οἴοιτο δέ, καὶ μέλλοι εἰς ἐκκλησίαν ἐλθὼν συμβουλεύσειν Ἀθηναίοις περὶ ὧν οὐδὲν οἶδεν; οὐ ταῦτ᾽ ἦν;
                <milestone n="113c" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαίνεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ τοῦ Εὐριπίδου ἄρα συμβαίνει, ὦ Ἀλκιβιάδη: σοῦ τάδε κινδυνεύεις, οὐκ ἐμοῦ ἀκηκοέναι, οὐδ᾽ ἐγώ εἰμι ὁ ταῦτα λέγων, ἀλλὰ σύ, ἐμὲ δὲ αἰτιᾷ μάτην. καὶ μέντοι καὶ εὖ λέγεις. μανικὸν γὰρ ἐν νῷ ἔχεις ἐπιχείρημα ἐπιχειρεῖν, ὦ βέλτιστε, διδάσκειν ἃ οὐκ οἶσθα, ἀμελήσας μανθάνειν.
                <milestone n="113d" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οἶμαι μέν, ὦ Σώκρατες, ὀλιγάκις Ἀθηναίους βουλεύεσθαι καὶ τοὺς ἄλλους Ἕλληνας πότερα δικαιότερα ἢ ἀδικώτερα: τὰ μὲν γὰρ τοιαῦτα ἡγοῦνται δῆλα εἶναι, ἐάσαντες οὖν περὶ αὐτῶν σκοποῦσιν ὁπότερα συνοίσει πράξασιν. οὐ γὰρ ταὐτὰ οἶμαι ἐστὶν τά τε δίκαια καὶ τὰ συμφέροντα, ἀλλὰ πολλοῖς δὴ ἐλυσιτέλησεν ἀδικήσασι μεγάλα ἀδικήματα, καὶ ἑτέροις γε οἶμαι δίκαια ἐργασαμένοις οὐ συνήνεγκεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί οὖν; εἰ ὅτι μάλιστα ἕτερα μὲν τὰ δίκαια
                <milestone n="113e" unit="section"/>
                τυγχάνει ὄντα, ἕτερα δὲ τὰ συμφέροντα, οὔ τί που αὖ σὺ οἴει ταῦτ᾽ εἰδέναι ἃ συμφέρει τοῖς ἀνθρώποις, καὶ δι᾽ ὅτι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τί γὰρ κωλύει, ὦ Σώκρατες; εἰ μή με αὖ ἐρήσῃ παρ᾽ ὅτου ἔμαθον ἢ ὅπως αὐτὸς ηὗρον.
            </p>
        </sp>
        <sp>
            <speaker>
                Σωκράτης
            </speaker>
            <p>
                οἷον τοῦτο ποιεῖς. εἴ τι μὴ ὀρθῶς λέγεις, τυγχάνει δὲ δυνατὸν ὂν ἀποδεῖξαι δι᾽ οὗπερ καὶ τὸ πρότερον λόγου, οἴει δὴ καινὰ ἄττα δεῖν ἀκούειν ἀποδείξεις τε ἑτέρας, ὡς τῶν προτέρων οἷον σκευαρίων κατατετριμμένων, καὶ οὐκέτ᾽ ἂν σὺ αὐτὰ ἀμπίσχοιο, εἰ μή τίς σοι τεκμήριον καθαρὸν
                <milestone unit="page" n="114"/>
                <milestone n="114a" unit="section"/>
                καὶ ἄχραντον οἴσει. ἐγὼ δὲ χαίρειν ἐάσας τὰς σὰς προδρομὰς τοῦ λόγου οὐδὲν ἧττον ἐρήσομαι πόθεν μαθὼν αὖ τὰ συμφέροντ᾽ ἐπίστασαι, καὶ ὅστις ἐστὶν ὁ διδάσκαλος, καὶ πάντ᾽ ἐκεῖνα τὰ πρότερον ἐρωτῶ μιᾷ ἐρωτήσει; ἀλλὰ γὰρ δῆλον ὡς εἰς ταὐτὸν ἥξεις καὶ οὐχ ἕξεις ἀποδεῖξαι οὔθ᾽ ὡς ἐξευρὼν οἶσθα τὰ συμφέροντα οὔθ᾽ ὡς μαθών. ἐπειδὴ δὲ τρυφᾷς καὶ οὐκέτ᾽ ἂν ἡδέως τοῦ αὐτοῦ γεύσαιο λόγου, τοῦτον μὲν ἐῶ χαίρειν, εἴτ᾽ οἶσθα εἴτε μὴ τὰ Ἀθηναίοις συμφέροντα:
                <milestone n="114b" unit="section"/>
                πότερον δὲ ταὐτά ἐστι δίκαιά τε καὶ συμφέροντ᾽ ἢ ἕτερα, τί οὐκ ἀπέδειξας; εἰ μὲν βούλει, ἐρωτῶν με ὥσπερ ἐγὼ σέ, εἰ δέ, καὶ αὐτὸς ἐπὶ σεαυτοῦ λόγῳ διέξελθε.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλ᾽ οὐκ οἶδα εἰ οἷός τ᾽ ἂν εἴην, ὦ Σώκρατες, πρὸς σὲ διελθεῖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽, ὠγαθέ, ἐμὲ ἐκκλησίαν νόμισον καὶ δῆμον: καὶ ἐκεῖ τοί σε δεήσει ἕνα ἕκαστον πείθειν. ἦ γάρ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τοῦ αὐτοῦ ἕνα τε οἷόν τε εἶναι κατὰ μόνας
                <milestone n="114c" unit="section"/>
                πείθειν καὶ συμπόλλους περὶ ὧν ἂν εἰδῇ, ὥσπερ ὁ γραμματιστὴς ἕνα τέ που πείθει περὶ γραμμάτων καὶ πολλούς;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν οὐ καὶ περὶ ἀριθμοῦ ὁ αὐτὸς ἕνα τε καὶ πολλοὺς πείσει;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὗτος δ᾽ ἔσται ὁ εἰδώς, ὁ ἀριθμητικός;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ σὺ ἅπερ καὶ πολλοὺς οἷός τε πείθειν εἶ, ταῦτα καὶ ἕνα;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                εἰκός γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔστι δὲ ταῦτα δῆλον ὅτι ἃ οἶσθα.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἄλλο τι οὖν τοσοῦτον μόνον διαφέρει τοῦ ἐν τῷ
                <milestone n="114d" unit="section"/>
                δήμῳ ῥήτορος ὁ ἐν τῇ τοιᾷδε συνουσίᾳ, ὅτι ὁ μὲν ἁθρόους πείθει τὰ αὐτά, ὁ δὲ καθ᾽ ἕνα;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                κινδυνεύει.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἴθι νῦν, ἐπειδὴ τοῦ αὐτοῦ φαίνεται πολλούς τε καὶ ἕνα πείθειν, ἐν ἐμοὶ ἐμμελέτησον καὶ ἐπιχείρησον ἐπιδεῖξαι ὡς τὸ δίκαιον ἐνίοτε οὐ συμφέρει.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ὑβριστὴς εἶ, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                νῦν γοῦν ὑφ᾽ ὕβρεως μέλλω σε πείθειν τἀναντία οἷς σὺ ἐμὲ οὐκ ἐθέλεις.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                λέγε δή.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀποκρίνου μόνον τὰ ἐρωτώμενα.
                <milestone n="114e" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                μή, ἀλλὰ σὺ αὐτὸς λέγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δ᾽; οὐχ ὅτι μάλιστα βούλει πεισθῆναι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάντως δήπου.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν εἰ λέγεις ὅτι ταῦθ᾽ οὕτως ἔχει, μάλιστ᾽ ἂν εἴης πεπεισμένος;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔμοιγε δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀποκρίνου δή: καὶ ἐὰν μὴ αὐτὸς σὺ σαυτοῦ ἀκούσῃς ὅτι τὰ δίκαια καὶ συμφέροντά ἐστιν, ἄλλῳ γε λέγοντι μὴ πιστεύσῃς.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὔτοι, ἀλλ᾽ ἀποκριτέον: καὶ γὰρ οὐδὲν οἴομαι βλαβήσεσθαι.
                <milestone unit="page" n="115"/>
                <milestone n="115a" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                μαντικὸς γὰρ εἶ. καί μοι λέγε: τῶν δικαίων φῂς ἔνια μὲν συμφέρειν, ἔνια δ᾽ οὔ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; τὰ μὲν καλὰ αὐτῶν εἶναι, τὰ δ᾽ οὔ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς τοῦτο ἐρωτᾷς;
            </p>
        </sp>
        <sp>
            <speaker>
                Σωκράτης
            </speaker>
            <p>
                εἴ τις ἤδη σοι ἔδοξεν αἰσχρὰ μέν, δίκαια δὲ πράττειν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐκ ἔμοιγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ πάντα τὰ δίκαια καὶ καλά;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δ᾽ αὖ τὰ καλά; πότερον πάντα ἀγαθά, ἢ τὰ μέν, τὰ δ᾽ οὔ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οἴομαι ἔγωγε, ὦ Σώκρατες, ἔνια τῶν καλῶν κακὰ εἶναι.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἦ καὶ αἰσχρὰ ἀγαθά;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
                <milestone n="115b" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρα λέγεις τὰ τοιάδε, οἷον πολλοὶ ἐν πολέμῳ βοηθήσαντες ἑταίρῳ ἢ οἰκείῳ τραύματα ἔλαβον καὶ ἀπέθανον, οἱ δ᾽ οὐ βοηθήσαντες, δέον, ὑγιεῖς ἀπῆλθον;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τὴν τοιαύτην βοήθειαν καλὴν μὲν λέγεις κατὰ τὴν ἐπιχείρησιν τοῦ σῶσαι οὓς ἔδει, τοῦτο δ᾽ ἐστὶν ἀνδρεία: ἢ οὔ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                κακὴν δέ γε κατὰ τοὺς θανάτους τε καὶ ἕλκη: ἦ γάρ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
                <milestone n="115c" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν οὐκ ἄλλο μὲν ἡ ἀνδρεία, ἄλλο δὲ ὁ θάνατος;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἄρα κατὰ ταὐτόν γ᾽ ἐστι καλὸν καὶ κακὸν τὸ τοῖς φίλοις βοηθεῖν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ φαίνεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅρα τοίνυν εἰ, ᾗ γε καλόν, καὶ ἀγαθόν, ὥσπερ καὶ ἐνταῦθα. κατὰ τὴν ἀνδρείαν γὰρ ὡμολόγεις καλὸν εἶναι τὴν βοήθειαν: τοῦτ᾽ οὖν αὐτὸ σκόπει, τὴν ἀνδρείαν, ἀγαθὸν ἢ κακόν; ὧδε δὲ σκόπει: σὺ πότερ᾽ ἂν δέξαιό σοι εἶναι, ἀγαθὰ ἢ κακά;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀγαθά.
                <milestone n="115d" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τὰ μέγιστα μάλιστα.
                <milestone ed="P" unit="para"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ ἥκιστα τῶν τοιούτων δέξαιο ἂν στέρεσθαι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                πῶς οὖν λέγεις περὶ ἀνδρείας; ἐπὶ πόσῳ ἂν αὐτοῦ δέξαιο στέρεσθαι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐδὲ ζῆν ἂν ἐγὼ δεξαίμην δειλὸς ὤν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔσχατον ἄρα κακῶν εἶναί σοι δοκεῖ ἡ δειλία.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔμοιγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐξ ἴσου τῷ τεθνάναι, ὡς ἔοικε.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φημί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν θανάτῳ τε καὶ δειλίᾳ ἐναντιώτατον ζωὴ καὶ ἀνδρεία;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
                <milestone n="115e" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ τὰ μὲν μάλιστ᾽ ἂν εἶναι βούλοιό σοι, τὰ δὲ ἥκιστα;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ ὅτι τὰ μὲν ἄριστα ἡγῇ, τὰ δὲ κάκιστα;
                <milestone ed="P" unit="para"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐν τοῖς ἀρίστοις ἄρα σὺ ἡγῇ ἀνδρείαν εἶναι κἀν τοῖς κακίστοις θάνατον.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ ἄρα βοηθεῖν ἐν πολέμῳ τοῖς φίλοις, ᾗ μὲν καλόν, κατ᾽ ἀγαθοῦ πρᾶξιν τὴν τῆς ἀνδρείας, καλὸν αὐτὸ προσεῖπας;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαίνομαί γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                κατὰ δέ γε κακοῦ πρᾶξιν τὴν τοῦ θανάτου κακόν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ὧδε δίκαιον προσαγορεύειν ἑκάστην τῶν πράξεων: εἴπερ ᾗ κακὸν ἀπεργάζεται κακὴν καλεῖς, καὶ ᾗ
                <milestone unit="page" n="116"/>
                <milestone n="116a" unit="section"/>
                ἀγαθὸν ἀγαθὴν κλητέον.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔμοιγε δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν καὶ ᾗ ἀγαθόν, καλόν: ᾗ δὲ κακόν, αἰσχρόν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὴν ἄρ᾽ ἐν τῷ πολέμῳ τοῖς φίλοις βοήθειαν λέγων καλὴν μὲν εἶναι, κακὴν δέ, οὐδὲν διαφερόντως λέγεις ἢ εἰ προσεῖπες αὐτὴν ἀγαθὴν μέν, κακὴν δέ.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀληθῆ μοι δοκεῖς λέγειν, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδὲν ἄρα τῶν καλῶν, καθ᾽ ὅσον καλόν, κακόν, οὐδὲ τῶν αἰσχρῶν, καθ᾽ ὅσον αἰσχρόν, ἀγαθόν.
                <milestone n="116b" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ φαίνεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔτι τοίνυν καὶ ὧδε σκέψαι. ὅστις καλῶς πράττει, οὐχὶ καὶ εὖ πράττει;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οἱ δ᾽ εὖ πράττοντες οὐκ εὐδαίμονες;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν εὐδαίμονες δι᾽ ἀγαθῶν κτῆσιν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                μάλιστα.
            </p>
        </sp>
        <sp>
            <speaker>
                Σωκράτης
            </speaker>
            <p>
                κτῶνται δὲ ταῦτα τῷ εὖ καὶ καλῶς πράττειν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ εὖ ἄρα πράττειν ἀγαθόν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καλὸν ἡ εὐπραγία;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
                <milestone n="116c" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ταὐτὸν ἄρα ἐφάνη ἡμῖν πάλιν αὖ καλόν τε καὶ ἀγαθόν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαίνεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅτι ἂν ἄρα εὕρωμεν καλόν, καὶ ἀγαθὸν εὑρήσομεν ἔκ γε τούτου τοῦ λόγου.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀνάγκη.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; τὰ ἀγαθὰ συμφέρει ἢ οὔ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                συμφέρει.
            </p>
        </sp>
        <sp>
            <speaker>
                Σωκράτης
            </speaker>
            <p>
                μνημονεύεις οὖν περὶ τῶν δικαίων πῶς ὡμολογήσαμεν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οἶμαί γε τοὺς τὰ δίκαια πράττοντας ἀναγκαῖον εἶναι καλὰ πράττειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ τοὺς τὰ καλὰ ἀγαθά;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
                <milestone n="116d" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                τὰ δὲ ἀγαθὰ συμφέρειν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὰ δίκαια ἄρα, ὦ Ἀλκιβιάδη, συμφέροντά ἐστιν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔοικεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί οὖν; ταῦτα οὐ σὺ ὁ λέγων, ἐγὼ δὲ ὁ ἐρωτῶν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαίνομαι, ὡς ἔοικα.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰ οὖν τις ἀνίσταται συμβουλεύσων εἴτε Ἀθηναίοις εἴτε Πεπαρηθίοις, οἰόμενος γιγνώσκειν τὰ δίκαια καὶ τὰ ἄδικα, φήσει δ᾽ εἶναι τὰ δίκαια κακὰ ἐνίοτε, ἄλλο τι ἢ καταγελῴης ἂν αὐτοῦ, ἐπειδήπερ τυγχάνεις καὶ σὺ λέγων
                <milestone n="116e" unit="section"/>
                ὅτι ταὐτά ἐστι δίκαιά τε καὶ συμφέροντα;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλὰ μὰ τοὺς θεούς, ὦ Σώκρατες, οὐκ οἶδ᾽ ἔγωγε οὐδ᾽ ὅτι λέγω, ἀλλ᾽ ἀτεχνῶς ἔοικα ἀτόπως ἔχοντι: τοτὲ μὲν γάρ μοι ἕτερα δοκεῖ σοῦ ἐρωτῶντος, τοτὲ δ᾽ ἄλλα.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἶτα τοῦτο, ὦ φίλε, ἀγνοεῖς τὸ πάθημα τί ἐστιν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οἴει ἂν οὖν, εἴ τις ἐρωτῴη σε δύο ὀφθαλμοὺς ἢ τρεῖς ἔχεις, καὶ δύο χεῖρας ἢ τέτταρας, ἢ ἄλλο τι τῶν τοιούτων, τοτὲ μὲν ἕτερα ἂν ἀποκρίνασθαι, τοτὲ δὲ ἄλλα, ἢ ἀεὶ τὰ αὐτά;
                <milestone unit="page" n="117"/>
                <milestone n="117a" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                δέδοικα μὲν ἔγωγε ἤδη περὶ ἐμαυτοῦ, οἶμαι μέντοι τὰ αὐτά.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ὅτι οἶσθα; τοῦτ᾽ αἴτιον;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οἶμαι ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                περὶ ὧν ἄρα ἄκων τἀναντία ἀποκρίνῃ, δῆλον ὅτι περὶ τούτων οὐκ οἶσθα.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                εἰκός γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ περὶ τῶν δικαίων καὶ ἀδίκων καὶ καλῶν καὶ αἰσχρῶν καὶ κακῶν καὶ ἀγαθῶν καὶ συμφερόντων καὶ μὴ ἀποκρινόμενος φῂς πλανᾶσθαι; εἶτα οὐ δῆλον ὅτι διὰ τὸ μὴ εἰδέναι περὶ αὐτῶν, διὰ ταῦτα πλανᾷ;
                <milestone n="117b" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔμοιγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν οὕτω καὶ ἔχει: ἐπειδάν τίς τι μὴ εἰδῇ, ἀναγκαῖον περὶ τούτου πλανᾶσθαι τὴν ψυχήν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                τί οὖν; οἶσθα ὅντινα τρόπον ἀναβήσῃ εἰς τὸν οὐρανόν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                μὰ Δί᾽ οὐκ ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἦ καὶ πλανᾶταί σου ἡ δόξα περὶ ταῦτα;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ δ᾽ αἴτιον οἶσθα ἢ ἐγὼ φράσω;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φράσον.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅτι, ὦ φίλε, οὐκ οἴει αὐτὸ ἐπίστασθαι οὐκ ἐπιστάμενος.
                <milestone n="117c" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς αὖ τοῦτο λέγεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅρα καὶ σὺ κοινῇ. ἃ μὴ ἐπίστασαι, γιγνώσκεις δὲ ὅτι οὐκ ἐπίστασαι, πλανᾷ περὶ τὰ τοιαῦτα; ὥσπερ περὶ ὄψου σκευασίας οἶσθα δήπου ὅτι οὐκ οἶσθα;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                πότερον οὖν αὐτὸς περὶ ταῦτα δοξάζεις ὅπως χρὴ σκευάζειν καὶ πλανᾷ, ἢ τῷ ἐπισταμένῳ ἐπιτρέπεις;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὕτως.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δ᾽ εἰ ἐν νηὶ̈ πλέοις, ἆρα δοξάζοις ἂν πότερον
                <milestone n="117d" unit="section"/>
                χρὴ τὸν οἴακα εἴσω ἄγειν ἢ ἔξω, καὶ ἅτε οὐκ εἰδὼς πλανῷο ἄν, ἢ τῷ κυβερνήτῃ ἐπιτρέψας ἂν ἡσυχίαν ἄγοις;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τῷ κυβερνήτῃ.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἄρα περὶ ἃ μὴ οἶσθα πλανᾷ, ἄνπερ εἰδῇς ὅτι οὐκ οἶσθα;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐκ ἔοικα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐννοεῖς οὖν ὅτι καὶ τὰ ἁμαρτήματα ἐν τῇ πράξει διὰ ταύτην τὴν ἄγνοιάν ἐστι, τὴν τοῦ μὴ εἰδότα οἴεσθαι εἰδέναι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς αὖ λέγεις τοῦτο;
            </p>
        </sp>
        <sp>
            <speaker>
                Σωκράτης
            </speaker>
            <p>
                τότε που ἐπιχειροῦμεν πράττειν, ὅταν οἰώμεθα εἰδέναι ὅτι πράττομεν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
                <milestone n="117e" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅταν δέ γέ πού τινες μὴ οἴωνται εἰδέναι, ἄλλοις παραδιδόασι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν οἱ τοιοῦτοι τῶν μὴ εἰδότων ἀναμάρτητοι ζῶσι διὰ τὸ ἄλλοις περὶ αὐτῶν ἐπιτρέπειν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                τίνες οὖν οἱ ἁμαρτάνοντες; οὐ γάρ που οἵ γε εἰδότες.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐπειδὴ δ᾽ οὔθ᾽ οἱ εἰδότες οὔθ᾽ οἱ τῶν μὴ εἰδότων
                <milestone unit="page" n="118"/>
                <milestone n="118a" unit="section"/>
                εἰδότες ὅτι οὐκ ἴσασιν, ἦ ἄλλοι λείπονται ἢ οἱ μὴ εἰδότες, οἰόμενοι δ᾽ εἰδέναι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὔκ, ἀλλ᾽ οὗτοι.
            </p>
        </sp>
        <sp>
            <speaker>
                Σωκράτης
            </speaker>
            <p>
                αὕτη ἄρα ἡ ἄγνοια τῶν κακῶν αἰτία καὶ ἡ ἐπονείδιστος ἀμαθία;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ὅταν ᾖ περὶ τὰ μέγιστα, τότε κακουργοτάτη καὶ αἰσχίστη;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πολύ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί οὖν; ἔχεις μείζω εἰπεῖν δικαίων τε καὶ καλῶν καὶ ἀγαθῶν καὶ συμφερόντων;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν περὶ ταῦτα σὺ φῂς πλανᾶσθαι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰ δὲ πλανᾷ, ἆρ᾽ οὐ δῆλον ἐκ τῶν ἔμπροσθεν ὅτι
                <milestone n="118b" unit="section"/>
                οὐ μόνον ἀγνοεῖς τὰ μέγιστα, ἀλλὰ καὶ οὐκ εἰδὼς οἴει αὐτὰ εἰδέναι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                κινδυνεύω.
            </p>
        </sp>
        <sp>
            <speaker>
                Σωκράτης
            </speaker>
            <p>
                βαβαῖ ἄρα, ὦ Ἀλκιβιάδη, οἷον πάθος πέπονθας: ὃ ἐγὼ ὀνομάζειν μὲν ὀκνῶ, ὅμως δέ, ἐπειδὴ μόνω ἐσμέν, ῥητέον. ἀμαθίᾳ γὰρ συνοικεῖς, ὦ βέλτιστε, τῇ ἐσχάτῃ, ὡς ὁ λόγος σου κατηγορεῖ καὶ σὺ σαυτοῦ: διὸ καὶ ᾄττεις ἄρα πρὸς τὰ πολιτικὰ πρὶν παιδευθῆναι. πέπονθας δὲ τοῦτο οὐ σὺ μόνος, ἀλλὰ καὶ οἱ πολλοὶ τῶν πραττόντων τὰ τῆσδε
                <milestone n="118c" unit="section"/>
                τῆς πόλεως, πλὴν ὀλίγων γε καὶ ἴσως τοῦ σοῦ ἐπιτρόπου Περικλέους.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                λέγεταί γέ τοι, ὦ Σώκρατες, οὐκ ἀπὸ τοῦ αὐτομάτου σοφὸς γεγονέναι, ἀλλὰ πολλοῖς καὶ σοφοῖς συγγεγονέναι, καὶ Πυθοκλείδῃ καὶ Ἀναξαγόρᾳ: καὶ νῦν ἔτι τηλικοῦτος ὢν Δάμωνι σύνεστιν αὐτοῦ τούτου ἕνεκα.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί οὖν; ἤδη τιν᾽ εἶδες σοφὸν ὁτιοῦν ἀδυνατοῦντα ποιῆσαι ἄλλον σοφὸν ἅπερ αὐτός; ὥσπερ ὅς σε ἐδίδαξεν γράμματα, αὐτός τ᾽ ἦν σοφὸς καὶ σὲ ἐποίησε τῶν τε ἄλλων ὅντιν᾽ ἐβούλετο: ἦ γάρ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
                <milestone n="118d" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ σὺ ὁ παρ᾽ ἐκείνου μαθὼν ἄλλον οἷός τε ἔσῃ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ ὁ κιθαριστὴς δὲ καὶ ὁ παιδοτρίβης ὡσαύτως;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                καλὸν γὰρ δήπου τεκμήριον τοῦτο τῶν ἐπισταμένων ὁτιοῦν ὅτι ἐπίστανται, ἐπειδὰν καὶ ἄλλον οἷοί τ᾽ ὦσιν ἀποδεῖξαι ἐπιστάμενον.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔμοιγε δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί οὖν; ἔχεις εἰπεῖν Περικλῆς τίνα ἐποίησεν σοφόν, ἀπὸ τῶν ὑέων ἀρξάμενος;
                <milestone n="118e" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τί δ᾽ εἰ τὼ Περικλέους ὑεῖ ἠλιθίω ἐγενέσθην, ὦ Σώκρατες;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ Κλεινίαν τὸν σὸν ἀδελφόν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τί δ᾽ ἂν αὖ Κλεινίαν λέγοις, μαινόμενον ἄνθρωπον;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐπειδὴ τοίνυν Κλεινίας μὲν μαίνεται, τὼ δὲ Περικλέους ὑεῖ ἠλιθίω ἐγενέσθην, σοὶ τίνα αἰτίαν ἀναθῶμεν, δι᾽ ὅτι σε οὕτως ἔχοντα περιορᾷ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἐγὼ οἶμαι αἴτιος οὐ προσέχων τὸν νοῦν.
                <milestone unit="page" n="119"/>
                <milestone n="119a" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ τῶν ἄλλων Ἀθηναίων ἢ τῶν ξένων δοῦλον ἢ ἐλεύθερον εἰπὲ ὅστις αἰτίαν ἔχει διὰ τὴν Περικλέους συνουσίαν σοφώτερος γεγονέναι, ὥσπερ ἐγὼ ἔχω σοι εἰπεῖν διὰ τὴν Ζήνωνος Πυθόδωρον τὸν Ἰσολόχου καὶ Καλλίαν τὸν Καλλιάδου, ὧν ἑκάτερος Ζήνωνι ἑκατὸν μνᾶς τελέσας σοφός τε καὶ ἐλλόγιμος γέγονεν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλὰ μὰ Δί᾽ οὐκ ἔχω.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἶεν: τί οὖν διανοῇ περὶ σαυτοῦ; πότερον ἐᾶν ὡς νῦν ἔχεις, ἢ ἐπιμέλειάν τινα ποιεῖσθαι;
                <milestone n="119b" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                κοινὴ βουλή, ὦ Σώκρατες. καίτοι ἐννοῶ σου εἰπόντος καὶ συγχωρῶ: δοκοῦσι γάρ μοι οἱ τὰ τῆς πόλεως πράττοντες ἐκτὸς ὀλίγων ἀπαίδευτοι εἶναι.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἶτα τί δὴ τοῦτο;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                εἰ μέν που ἦσαν πεπαιδευμένοι, ἔδει ἂν τὸν ἐπιχειροῦντα αὐτοῖς ἀνταγωνίζεσθαι μαθόντα καὶ ἀσκήσαντα ἰέναι ὡς ἐπ᾽ ἀθλητάς: νῦν δ᾽ ἐπειδὴ καὶ οὗτοι ἰδιωτικῶς ἔχοντες ἐληλύθασιν ἐπὶ τὰ τῆς πόλεως, τί δεῖ ἀσκεῖν καὶ μανθάνοντα πράγματα ἔχειν; ἐγὼ γὰρ εὖ οἶδ᾽ ὅτι τούτων
                <milestone n="119c" unit="section"/>
                τῇ γε φύσει πάνυ πολὺ περιέσομαι.
            </p>
        </sp>
        <sp>
            <speaker>
                Σωκράτης
            </speaker>
            <p>
                βαβαῖ, οἷον, ὦ ἄριστε, τοῦτ᾽ εἴρηκας: ὡς ἀνάξιον τῆς ἰδέας καὶ τῶν ἄλλων τῶν σοι ὑπαρχόντων.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τί μάλιστα καὶ πρὸς τί τοῦτο λέγεις, ὦ Σώκρατες;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀγανακτῶ ὑπέρ τε σοῦ καὶ τοῦ ἐμαυτοῦ ἔρωτος.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τί δή;
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰ ἠξίωσας τὸν ἀγῶνά σοι εἶναι πρὸς τοὺς ἐνθάδε ἀνθρώπους.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλὰ πρὸς τίνας μήν;
                <milestone n="119d" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἄξιον τοῦτό γε καὶ ἐρέσθαι ἄνδρα οἰόμενον μεγαλόφρονα εἶναι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς λέγεις; οὐ πρὸς τούτους μοι ὁ ἀγών;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ κἂν εἰ τριήρη διενοοῦ κυβερνᾶν μέλλουσαν ναυμαχεῖν, ἤρκει ἄν σοι τῶν συνναυτῶν βελτίστῳ εἶναι τὰ κυβερνητικά, ἢ ταῦτα μὲν ᾤου ἂν δεῖν ὑπάρχειν, ἀπέβλεπες δ᾽ ἂν εἰς τοὺς ὡς ἀληθῶς ἀνταγωνιστάς, ἀλλ᾽ οὐχ ὡς νῦν εἰς τοὺς συναγωνιστάς; ὧν δήπου περιγενέσθαι σε δεῖ τοσοῦτον
                <milestone n="119e" unit="section"/>
                ὥστε μὴ ἀξιοῦν ἀνταγωνίζεσθαι, ἀλλὰ καταφρονηθέντας συναγωνίζεσθαί σοι πρὸς τοὺς πολεμίους, εἰ δὴ τῷ ὄντι γε καλόν τι ἔργον ἀποδείξασθαι διανοῇ καὶ ἄξιον σαυτοῦ τε καὶ τῆς πόλεως.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλὰ μὲν δὴ διανοοῦμαί γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                πάνυ σοι ἄρα ἄξιον ἀγαπᾶν εἰ τῶν στρατιωτῶν βελτίων εἶ, ἀλλ᾽ οὐ πρὸς τοὺς τῶν ἀντιπάλων ἡγεμόνας ἀποβλέπειν εἴ ποτε ἐκείνων βελτίων γέγονας, σκοποῦντα καὶ ἀσκοῦντα πρὸς ἐκείνους.
                <milestone unit="page" n="120"/>
                <milestone n="120a" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                λέγεις δὲ τίνας τούτους, ὦ Σώκρατες;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ οἶσθα ἡμῶν τὴν πόλιν Λακεδαιμονίοις τε καὶ τῷ μεγάλῳ βασιλεῖ πολεμοῦσαν ἑκάστοτε;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀληθῆ λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν εἴπερ ἐν νῷ ἔχεις ἡγεμὼν εἶναι τῆσδε τῆς πόλεως, πρὸς τοὺς Λακεδαιμονίων βασιλέας καὶ τοὺς Περσῶν τὸν ἀγῶνα ἡγούμενός σοι εἶναι ὀρθῶς ἂν ἡγοῖο;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                κινδυνεύεις ἀληθῆ λέγειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὔκ, ὠγαθέ, ἀλλὰ πρὸς Μειδίαν σε δεῖ τὸν ὀρτυγοκόπον
                <milestone n="120b" unit="section"/>
                ἀποβλέπειν καὶ ἄλλους τοιούτους—οἳ τὰ τῆς πόλεως πράττειν ἐπιχειροῦσιν, ἔτι τὴν ἀνδραποδώδη, φαῖεν ἂν αἱ γυναῖκες, τρίχα ἔχοντες ἐν τῇ ψυχῇ ὑπ᾽ ἀμουσίας καὶ οὔπω ἀποβεβληκότες, ἔτι δὲ βαρβαρίζοντες ἐληλύθασι κολακεύσοντες τὴν πόλιν ἀλλ᾽ οὐκ ἄρξοντες—πρὸς τούτους σε δεῖ, οὕσπερ λέγω, βλέποντα σαυτοῦ δὴ ἀμελεῖν, καὶ μήτε μανθάνειν ὅσα μαθήσεως ἔχεται, μέλλοντα τοσοῦτον ἀγῶνα ἀγωνίζεσθαι, μήτε ἀσκεῖν ὅσα δεῖται ἀσκήσεως,
                <milestone n="120c" unit="section"/>
                καὶ πᾶσαν παρασκευὴν παρεσκευασμένον οὕτως ἰέναι ἐπὶ τὰ τῆς πόλεως.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλ᾽, ὦ Σώκρατες, δοκεῖς μέν μοι ἀληθῆ λέγειν, οἶμαι μέντοι τούς τε Λακεδαιμονίων στρατηγοὺς καὶ τὸν Περσῶν βασιλέα οὐδὲν διαφέρειν τῶν ἄλλων.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽, ὦ ἄριστε, τὴν οἴησιν ταύτην σκόπει οἵαν ἔχεις.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τοῦ πέρι;
            </p>
        </sp>
        <sp>
            <speaker>
                Σωκράτης
            </speaker>
            <p>
                πρῶτον μὲν ποτέρως ἂν οἴει σαυτοῦ μᾶλλον ἐπιμεληθῆναι,
                <milestone n="120d" unit="section"/>
                φοβούμενός τε καὶ οἰόμενος δεινοὺς αὐτοὺς εἶναι, ἢ μή;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                δῆλον ὅτι εἰ δεινοὺς οἰοίμην.
            </p>
        </sp>
        <sp>
            <speaker>
                Σωκράτης
            </speaker>
            <p>
                μῶν οὖν οἴει τι βλαβήσεσθαι ἐπιμεληθεὶς σαυτοῦ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐδαμῶς, ἀλλὰ καὶ μεγάλα ὀνήσεσθαι.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἓν μὲν τοῦτο τοσοῦτον κακὸν ἔχει ἡ οἴησις αὕτη.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀληθῆ λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ δεύτερον τοίνυν, ὅτι καὶ ψευδής ἐστιν, ἐκ τῶν εἰκότων σκέψαι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς δή;
            </p>
        </sp>
        <sp>
            <speaker>
                Σωκράτης
            </speaker>
            <p>
                πότερον εἰκὸς ἀμείνους γίγνεσθαι φύσεις ἐν γενναίοις
                <milestone n="120e" unit="section"/>
                γένεσιν ἢ μή;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                δῆλον ὅτι ἐν τοῖς γενναίοις.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τοὺς εὖ φύντας, ἐὰν καὶ εὖ τραφῶσιν, οὕτω τελέους γίγνεσθαι πρὸς ἀρετήν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀνάγκη.
            </p>
        </sp>
        <sp>
            <speaker>
                Σωκράτης
            </speaker>
            <p>
                σκεψώμεθα δή, τοῖς ἐκείνων τὰ ἡμέτερα ἀντιτιθέντες, πρῶτον μὲν εἰ δοκοῦσι φαυλοτέρων γενῶν εἶναι οἱ Λακεδαιμονίων καὶ Περσῶν βασιλῆς. ἢ οὐκ ἴσμεν ὡς οἱ μὲν Ἡρακλέους, οἱ δὲ Ἀχαιμένους ἔκγονοι, τὸ δ᾽ Ἡρακλέους τε γένος καὶ τὸ Ἀχαιμένους εἰς Περσέα τὸν Διὸς ἀναφέρεται;
                <milestone unit="page" n="121"/>
                <milestone n="121a" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                καὶ γὰρ τὸ ἡμέτερον, ὦ Σώκρατες, εἰς Εὐρυσάκη, τὸ δ᾽ Εὐρυσάκους εἰς Δία.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ γὰρ τὸ ἡμέτερον, ὦ γενναῖε Ἀλκιβιάδη, εἰς Δαίδαλον, ὁ δὲ Δαίδαλος εἰς Ἥφαιστον τὸν Διός. ἀλλὰ τὰ μὲν τούτων ἀπ᾽ αὐτῶν ἀρξάμενα βασιλῆς εἰσιν ἐκ βασιλέων μέχρι Διός, οἱ μὲν Ἄργους τε καὶ Λακεδαίμονος, οἱ δὲ τῆς Περσίδος τὸ ἀεί, πολλάκις δὲ καὶ τῆς Ἀσίας, ὥσπερ καὶ νῦν: ἡμεῖς δὲ αὐτοί τε ἰδιῶται καὶ οἱ πατέρες.
                <milestone n="121b" unit="section"/>
                εἰ δὲ καὶ τοὺς προγόνους σε δέοι καὶ τὴν πατρίδα Εὐρυσάκους ἐπιδεῖξαι Σαλαμῖνα ἢ τὴν Αἰακοῦ τοῦ ἔτι προτέρου Αἴγιναν Ἀρτοξέρξῃ τῷ Ξέρξου, πόσον ἂν οἴει γέλωτα ὀφλεῖν; ἀλλ᾽ ὅρα μὴ τοῦ τε γένους ὄγκῳ ἐλαττώμεθα τῶν ἀνδρῶν καὶ τῇ ἄλλῃ τροφῇ. ἢ οὐκ ᾔσθησαι τοῖς τε Λακεδαιμονίων βασιλεῦσιν ὡς μεγάλα τὰ ὑπάρχοντα, ὧν αἱ γυναῖκες δημοσίᾳ φυλάττονται ὑπὸ τῶν ἐφόρων, ὅπως εἰς δύναμιν μὴ λάθῃ ἐξ ἄλλου γενόμενος ὁ βασιλεὺς ἢ ἐξ
                <milestone n="121c" unit="section"/>
                Ἡρακλειδῶν; ὁ δὲ Περσῶν τοσοῦτον ὑπερβάλλει, ὥστ᾽ οὐδεὶς ὑποψίαν ἔχει ὡς ἐξ ἄλλου ἂν βασιλεὺς γένοιτο ἢ ἐξ αὐτοῦ: διὸ οὐ φρουρεῖται ἡ βασιλέως γυνὴ ἀλλ᾽ ἢ ὑπὸ φόβου. ἐπειδὰν δὲ γένηται ὁ παῖς ὁ πρεσβύτατος, οὗπερ ἡ ἀρχή, πρῶτον μὲν ἑορτάζουσι πάντες οἱ ἐν τῇ βασιλέως, ὧν ἂν ἄρχῃ, εἶτα εἰς τὸν ἄλλον χρόνον ταύτῃ τῇ ἡμέρᾳ βασιλέως γενέθλια πᾶσα θύει καὶ ἑορτάζει ἡ Ἀσία: ἡμῶν
                <milestone n="121d" unit="section"/>
                δὲ γενομένων, τὸ τοῦ κωμῳδοποιοῦ, οὐδ᾽ οἱ γείτονες σφόδρα τι αἰσθάνονται, ὦ Ἀλκιβιάδη. μετὰ τοῦτο τρέφεται ὁ παῖς, οὐχ ὑπὸ γυναικὸς τροφοῦ ὀλίγου ἀξίας, ἀλλ᾽ ὑπ᾽ εὐνούχων οἳ ἂν δοκῶσιν τῶν περὶ βασιλέα ἄριστοι εἶναι: οἷς τά τε ἄλλα προστέτακται ἐπιμέλεσθαι τοῦ γενομένου, καὶ ὅπως ὅτι κάλλιστος ἔσται μηχανᾶσθαι, ἀναπλάττοντας τὰ μέλη τοῦ παιδὸς καὶ κατορθοῦντας: καὶ ταῦτα δρῶντες
                <milestone n="121e" unit="section"/>
                ἐν μεγάλῃ τιμῇ εἰσιν. ἐπειδὰν δὲ ἑπτέτεις γένωνται οἱ παῖδες, ἐπὶ τοὺς ἵππους καὶ ἐπὶ τοὺς τούτων διδασκάλους φοιτῶσιν, καὶ ἐπὶ τὰς θήρας ἄρχονται ἰέναι. δὶς ἑπτὰ δὲ γενόμενον ἐτῶν τὸν παῖδα παραλαμβάνουσιν οὓς ἐκεῖνοι βασιλείους παιδαγωγοὺς ὀνομάζουσιν: εἰσὶ δὲ ἐξειλεγμένοι Περσῶν οἱ ἄριστοι δόξαντες ἐν ἡλικίᾳ τέτταρες, ὅ τε σοφώτατος καὶ ὁ δικαιότατος καὶ ὁ σωφρονέστατος καὶ ὁ
                <milestone unit="page" n="122"/>
                <milestone n="122a" unit="section"/>
                ἀνδρειότατος. ὧν ὁ μὲν μαγείαν τε διδάσκει τὴν Ζωροάστρου τοῦ Ὡρομάζου—ἔστι δὲ τοῦτο θεῶν θεραπεία—διδάσκει δὲ καὶ τὰ βασιλικά, ὁ δὲ δικαιότατος ἀληθεύειν διὰ παντὸς τοῦ βίου, ὁ δὲ σωφρονέστατος μηδ᾽ ὑπὸ μιᾶς ἄρχεσθαι τῶν ἡδονῶν, ἵνα ἐλεύθερος εἶναι ἐθίζηται καὶ ὄντως βασιλεύς, ἄρχων πρῶτον τῶν ἐν αὑτῷ ἀλλὰ μὴ δουλεύων, ὁ δὲ ἀνδρειότατος ἄφοβον καὶ ἀδεᾶ παρασκευάζων, ὡς ὅταν δείσῃ δοῦλον ὄντα: σοὶ δ᾽, ὦ Ἀλκιβιάδη,
                <milestone n="122b" unit="section"/>
                Περικλῆς ἐπέστησε παιδαγωγὸν τῶν οἰκετῶν τὸν ἀχρειότατον ὑπὸ γήρως, Ζώπυρον τὸν Θρᾷκα. διῆλθον δὲ καὶ τὴν ἄλλην ἄν σοι τῶν ἀνταγωνιστῶν τροφήν τε καὶ παιδείαν, εἰ μὴ πολὺ ἔργον ἦν καὶ ἅμα ταῦθ᾽ ἱκανὰ δηλῶσαι καὶ τἆλλα ὅσα τούτοις ἀκόλουθα: τῆς δὲ σῆς γενέσεως, ὦ Ἀλκιβιάδη, καὶ τροφῆς καὶ παιδείας, ἢ ἄλλου ὁτουοῦν Ἀθηναίων, ὡς ἔπος εἰπεῖν οὐδενὶ μέλει, εἰ μὴ εἴ τις ἐραστής σου τυγχάνει ὤν. εἰ δ᾽ αὖ ἐθέλεις εἰς πλούτους
                <milestone n="122c" unit="section"/>
                ἀποβλέψαι καὶ τρυφὰς καὶ ἐσθῆτας ἱματίων θ᾽ ἕλξεις καὶ μύρων ἀλοιφὰς καὶ θεραπόντων πλήθους ἀκολουθίας τήν τε ἄλλην ἁβρότητα τὴν Περσῶν, αἰσχυνθείης ἂν ἐπὶ σεαυτῷ, αἰσθόμενος ὅσον αὐτῶν ἐλλείπεις. εἰ δ᾽ αὖ ἐθελήσεις εἰς σωφροσύνην τε καὶ κοσμιότητα ἀποβλέψαι καὶ εὐχέρειαν καὶ εὐκολίαν καὶ μεγαλοφροσύνην καὶ εὐταξίαν καὶ ἀνδρείαν καὶ καρτερίαν καὶ φιλοπονίαν καὶ φιλονικίαν καὶ φιλοτιμίας τὰς Λακεδαιμονίων, παῖδ᾽ ἂν ἡγήσαιο σαυτὸν πᾶσι τοῖς
                <milestone n="122d" unit="section"/>
                τοιούτοις. εἰ δ᾽ αὖ τι καὶ πλούτῳ προσέχεις καὶ κατὰ τοῦτο οἴει τι εἶναι, μηδὲ τοῦθ᾽ ἡμῖν ἄρρητον ἔστω, ἐάν πως αἴσθῃ οὗ εἶ. τοῦτο μὲν γὰρ εἰ ἐθέλεις εἰσ τοὺς Λακεδαιμονίων πλούτους ἰδεῖν, γνώσῃ ὅτι πολὺ τἀνθάδε τῶν ἐκεῖ ἐλλείπει: γῆν μὲν γὰρ ὅσην ἔχουσιν τῆς θ᾽ ἑαυτῶν καὶ Μεσσήνης, οὐδ᾽ ἂν εἷς ἀμφισβητήσειε τῶν τῇδε πλήθει οὐδ᾽ ἀρετῇ, οὐδ᾽ αὖ ἀνδραπόδων κτήσει τῶν τε ἄλλων καὶ τῶν εἱλωτικῶν, οὐδὲ μὴν ἵππων γε, οὐδ᾽ ὅσα ἄλλα βοσκήματα
                <milestone n="122e" unit="section"/>
                κατὰ Μεσσήνην νέμεται. ἀλλὰ ταῦτα μὲν πάντα ἐῶ χαίρειν, χρυσίον δὲ καὶ ἀργύριον οὐκ ἔστιν ἐν πᾶσιν Ἕλλησιν ὅσον ἐν Λακεδαίμονι ἰδίᾳ: πολλὰς γὰρ ἤδη γενεὰς εἰσέρχεται μὲν αὐτόσε ἐξ ἁπάντων τῶν Ἑλλήνων, πολλάκις δὲ καὶ ἐκ τῶν βαρβάρων, ἐξέρχεται δὲ οὐδαμόσε,
                <milestone unit="page" n="123"/>
                <milestone n="123a" unit="section"/>
                ἀλλ᾽ ἀτεχνῶς κατὰ τὸν Αἰσώπου μῦθον ὃν ἡ ἀλώπηξ πρὸς τὸν λέοντα εἶπεν, καὶ τοῦ εἰς Λακεδαίμονα νομίσματος εἰσιόντος μὲν τὰ ἴχνη τὰ ἐκεῖσε τετραμμένα δῆλα, ἐξιόντος δὲ οὐδαμῇ ἄν τις ἴδοι. ὥστε εὖ χρὴ εἰδέναι ὅτι καὶ χρυσῷ καὶ ἀργύρῳ οἱ ἐκεῖ πλουσιώτατοί εἰσιν τῶν Ἑλλήνων, καὶ αὐτῶν ἐκείνων ὁ βασιλεύς: ἔκ τε γὰρ τῶν τοιούτων μέγισται λήψεις καὶ πλεῖσταί εἰσι τοῖς βασιλεῦσιν, ἔτι δὲ καὶ ὁ βασιλικὸς φόρος οὐκ ὀλίγος γίγνεται, ὃν τελοῦσιν οἱ Λακεδαιμόνιοι
                <milestone n="123b" unit="section"/>
                τοῖς βασιλεῦσιν. καὶ τὰ μὲν Λακεδαιμονίων ὡς πρὸς Ἑλληνικοὺς μὲν πλούτους μεγάλα, ὡς δὲ πρὸς τοὺς Περσικοὺς καὶ τοῦ ἐκείνων βασιλέως οὐδέν. ἐπεί ποτ᾽ ἐγὼ ἤκουσα ἀνδρὸς ἀξιοπίστου τῶν ἀναβεβηκότων παρὰ βασιλέα, ὃς ἔφη παρελθεῖν χώραν πάνυ πολλὴν καὶ ἀγαθήν, ἐγγὺς ἡμερησίαν ὁδόν, ἣν καλεῖν τοὺς ἐπιχωρίους ζώνην τῆς βασιλέως γυναικός: εἶναι δὲ καὶ ἄλλην ἣν αὖ καλεῖσθαι
                <milestone n="123c" unit="section"/>
                καλύπτραν, καὶ ἄλλους πολλοὺς τόπους καλοὺς καὶ ἀγαθοὺς εἰς τὸν κόσμον ἐξῃρημένους τὸν τῆς γυναικός, καὶ ὀνόματα ἔχειν ἑκάστους τῶν τόπων ἀπὸ ἑκάστου τῶν κόσμων. ὥστ᾽ οἶμαι ἐγώ, εἴ τις εἴποι τῇ βασιλέως μητρί, Ξέρξου δὲ γυναικί, Ἀμήστριδι, ὅτι ἐν νῷ ἔχει σοῦ τῷ ὑεῖ ἀντιτάττεσθαι ὁ Δεινομάχης ὑός, ᾗ ἔστι κόσμος ἴσως ἄξιος μνῶν πεντήκοντα εἰ πάνυ πολλοῦ, τῷ δ᾽ ὑεῖ αὐτῆς γῆς πλέθρα Ἐρχίασιν οὐδὲ τριακόσια, θαυμάσαι ἂν ὅτῳ ποτὲ πιστεύων
                <milestone n="123d" unit="section"/>
                ἐν νῷ ἔχει οὗτος ὁ Ἀλκιβιάδης τῷ Ἀρτοξέρξῃ διαγωνίζεσθαι, καὶ οἶμαι ἂν αὐτὴν εἰπεῖν ὅτι οὐκ ἔσθ᾽ ὅτῳ ἄλλῳ πιστεύων οὗτος ἀνὴρ ἐπιχειρεῖ πλὴν ἐπιμελείᾳ τε καὶ σοφίᾳ: ταῦτα γὰρ μόνα ἄξια λόγου ἐν Ἕλλησιν. ἐπεὶ εἴ γε πύθοιτο ὅτι Ἀλκιβιάδης οὗτος νῦν ἐπιχειρεῖ πρῶτον μὲν ἔτη οὐδέπω γεγονὼς σφόδρα εἴκοσιν, ἔπειτα παντάπασιν ἀπαίδευτος, πρὸς δὲ τούτοις, τοῦ ἐραστοῦ αὐτῷ λέγοντος ὅτι χρὴ πρῶτον μαθόντα καὶ ἐπιμεληθέντα αὑτοῦ
                <milestone n="123e" unit="section"/>
                καὶ ἀσκήσαντα οὕτως ἰέναι διαγωνιούμενον βασιλεῖ, οὐκ ἐθέλει, ἀλλά φησιν ἐξαρκεῖν καὶ ὡς ἔχει, οἶμαι ἂν αὐτὴν θαυμάσαι τε καὶ ἐρέσθαι:“τί οὖν ποτ᾽ ἔστιν ὅτῳ πιστεύει τὸ μειράκιον;”εἰ οὖν λέγοιμεν ὅτι κάλλει τε καὶ μεγέθει καὶ γένει καὶ πλούτῳ καὶ φύσει τῆς ψυχῆς, ἡγήσαιτ᾽ ἂν ἡμᾶς, ὦ Ἀλκιβιάδη, μαίνεσθαι πρὸς τὰ παρὰ σφίσιν ἀποβλέψασα πάντα τὰ τοιαῦτα. οἶμαι δὲ κἂν Λαμπιδώ, τὴν
                <milestone unit="page" n="124"/>
                <milestone n="124a" unit="section"/>
                Λεωτυχίδου μὲν θυγατέρα, Ἀρχιδάμου δὲ γυναῖκα, Ἄγιδος δὲ μητέρα, οἳ πάντες βασιλῆς γεγόνασιν, θαυμάσαι ἂν καὶ ταύτην εἰς τὰ παρὰ σφίσιν ὑπάρχοντα ἀποβλέψασαν, εἰ σὺ ἐν νῷ ἔχεις τῷ ὑεῖ αὐτῆς διαγωνίζεσθαι οὕτω κακῶς ἠγμένος. καίτοι οὐκ αἰσχρὸν δοκεῖ εἶναι, εἰ αἱ τῶν πολεμίων γυναῖκες βέλτιον περὶ ἡμῶν διανοοῦνται, οἵους χρὴ ὄντας σφίσιν ἐπιχειρεῖν, ἢ ἡμεῖς περὶ ἡμῶν αὐτῶν; ἀλλ᾽, ὦ μακάριε, πειθόμενος ἐμοί τε καὶ τῷ ἐν Δελφοῖς γράμματι, γνῶθι
                <milestone n="124b" unit="section"/>
                σαυτόν, ὅτι οὗτοι ἡμῖν εἰσιν ἀντίπαλοι, ἀλλ᾽ οὐχ οὓς σὺ οἴει: ὧν ἄλλῳ μὲν οὐδ᾽ ἂν ἑνὶ περιγενοίμεθα, εἰ μή περ ἐπιμελείᾳ γε ἂν καὶ τέχνῃ. ὧν σὺ εἰ ἀπολειφθήσῃ, καὶ τοῦ ὀνομαστὸς γενέσθαι ἀπολειφθήσῃ ἐν Ἕλλησί τε καὶ βαρβάροις, οὗ μοι δοκεῖς ἐρᾶν ὡς οὐδεὶς ἄλλος ἄλλου.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τίνα οὖν χρὴ τὴν ἐπιμέλειαν, ὦ Σώκρατες, ποιεῖσθαι; ἔχεις ἐξηγήσασθαι; παντὸς γὰρ μᾶλλον ἔοικας ἀληθῆ εἰρηκότι.
            </p>
        </sp>
        <sp>
            <speaker>
                Σωκράτης
            </speaker>
            <p>
                ναί: ἀλλὰ γὰρ κοινὴ βουλὴ ᾧτινι τρόπῳ ἂν ὅτι
                <milestone n="124c" unit="section"/>
                βέλτιστοι γενοίμεθα. ἐγὼ γάρ τοι οὐ περὶ μὲν σοῦ λέγω ὡς χρὴ παιδευθῆναι, περὶ ἐμοῦ δὲ οὔ: οὐ γὰρ ἔσθ᾽ ὅτῳ σου διαφέρω πλήν γ᾽ ἑνί.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τίνι;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὁ ἐπίτροπος ὁ ἐμὸς βελτίων ἐστὶ καὶ σοφώτερος ἢ Περικλῆς ὁ σός.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τίς οὗτος, ὦ Σώκρατες;
            </p>
        </sp>
        <sp>
            <speaker>
                Σωκράτης
            </speaker>
            <p>
                θεός, ὦ Ἀλκιβιάδη, ὅσπερ σοί με οὐκ εἴα πρὸ τῆσδε τῆς ἡμέρας διαλεχθῆναι: ᾧ καὶ πιστεύων λέγω ὅτι ἡ ἐπιφάνεια δι᾽ οὐδενὸς ἄλλου σοι ἔσται ἢ δι᾽ ἐμοῦ.
                <milestone n="124d" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                παίζεις, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἴσως: λέγω μέντοι ἀληθῆ, ὅτι ἐπιμελείας δεόμεθα, μᾶλλον μὲν πάντες ἄνθρωποι, ἀτὰρ νώ γε καὶ μάλα σφόδρα.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ὅτι μὲν ἐγώ, οὐ ψεύδῃ.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδὲ μὴν ὅτι γε ἐγώ.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τί οὖν ἂν ποιοῖμεν;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἀπορρητέον οὐδὲ μαλθακιστέον, ὦ ἑταῖρε.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὔτοι δὴ πρέπει γ᾽, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐ γάρ, ἀλλὰ σκεπτέον κοινῇ. καί μοι λέγε:
                <milestone n="124e" unit="section"/>
                φαμὲν γὰρ δὴ ὡς ἄριστοι βούλεσθαι γενέσθαι. ἦ γάρ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                τίνα ἀρετήν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                δῆλον ὅτι ἥνπερ οἱ ἄνδρες οἱ ἀγαθοί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οἱ τί ἀγαθοί;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                δῆλον ὅτι οἱ πράττειν τὰ πράγματα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ποῖα; ἆρα τὰ ἱππικά;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                παρὰ τοὺς ἱππικοὺς γὰρ ἂν ᾖμεν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ τὰ ναυτικὰ λέγεις;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὔ.
            </p>
        </sp>
        <sp>
            <speaker>
                Σωκράτης
            </speaker>
            <p>
                παρὰ τοὺς ναυτικοὺς γὰρ ἂν ᾖμεν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ ποῖα; ἃ τίνες πράττουσιν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἅπερ Ἀθηναίων οἱ καλοὶ κἀγαθοί.
                <milestone unit="page" n="125"/>
                <milestone n="125a" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                καλοὺς δὲ κἀγαθοὺς λέγεις τοὺς φρονίμους ἢ τοὺς ἄφρονας;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τοὺς φρονίμους.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ὃ ἕκαστος φρόνιμος, τοῦτ᾽ ἀγαθός;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὃ δὲ ἄφρων, πονηρός;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν ὁ σκυτοτόμος φρόνιμος εἰς ὑποδημάτων ἐργασίαν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀγαθὸς ἄρ᾽ εἰς αὐτά;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀγαθός.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δ᾽; εἰς ἱματίων ἐργασίαν οὐκ ἄφρων ὁ σκυτοτόμος;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
                <milestone n="125b" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                κακὸς ἄρα εἰς τοῦτο;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὁ αὐτὸς ἄρα τούτῳ γε τῷ λόγῳ κακός τε καὶ ἀγαθός.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαίνεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἦ οὖν λέγεις τοὺς ἀγαθοὺς ἄνδρας εἶναι καὶ κακούς;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ τίνας ποτὲ τοὺς ἀγαθοὺς λέγεις;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τοὺς δυναμένους ἔγωγε ἄρχειν ἐν τῇ πόλει.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐ δήπου ἵππων γε;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ ἀνθρώπων;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρα καμνόντων;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὔ.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ πλεόντων;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὔ φημι.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ θεριζόντων;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὔ.
                <milestone n="125c" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ οὐδὲν ποιούντων ἤ τι ποιούντων;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ποιούντων λέγω.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί; πειρῶ καὶ ἐμοὶ δηλῶσαι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐκοῦν τῶν καὶ συμβαλλόντων ἑαυτοῖς καὶ χρωμένων ἀλλήλοις, ὥσπερ ἡμεῖς ζῶμεν ἐν ταῖς πόλεσιν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἀνθρώπων λέγεις ἄρχειν ἀνθρώποις χρωμένων;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρα κελευστῶν χρωμένων ἐρέταις;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                κυβερνητικὴ γὰρ αὕτη γε ἀρετή;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ ἀνθρώπων λέγεις ἄρχειν αὐλητῶν, ἀνθρώποις
                <milestone n="125d" unit="section"/>
                ἡγουμένων ᾠδῆς καὶ χρωμένων χορευταῖς;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                χοροδιδασκαλικὴ γὰρ αὕτη γ᾽ αὖ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ τί ποτε λέγεις χρωμένων ἀνθρώπων ἀνθρώποις οἷόν τ᾽ εἶναι ἄρχειν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                κοινωνούντων ἔγωγε λέγω πολιτείας καὶ συμβαλλόντων πρὸς ἀλλήλους, τούτων ἄρχειν τῶν ἐν τῇ πόλει.
            </p>
        </sp>
        <sp>
            <speaker>
                Σωκράτης
            </speaker>
            <p>
                τίς οὖν αὕτη ἡ τέχνη; ὥσπερ ἂν εἴ σε ἐροίμην πάλιν τὰ νυνδή, κοινωνούντων ναυτιλίας ἐπίστασθαι ἄρχειν τίς ποιεῖ τέχνη;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                κυβερνητική.
                <milestone n="125e" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                κοινωνούντων δ᾽ ᾠδῆς, ὡς νυνδὴ ἐλέγετο, τις ἐπιστήμη ποιεῖ ἄρχειν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἥνπερ σὺ ἄρτι ἔλεγες, ἡ χοροδιδασκαλία.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; πολιτείας κοινωνούντων τίνα καλεῖς ἐπιστήμην;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                εὐβουλίαν ἔγωγε, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; μῶν ἀβουλία δοκεῖ εἶναι ἡ τῶν κυβερνητῶν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ εὐβουλία;
                <milestone unit="page" n="126"/>
                <milestone n="126a" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔμοιγε δοκεῖ, εἴς γε τὸ σῴζεσθαι πλέοντας.
            </p>
        </sp>
        <sp>
            <speaker>
                Σωκράτης
            </speaker>
            <p>
                καλῶς λέγεις. τί δέ; ἣν σὺ λέγεις εὐβουλίαν, εἰς τί ἐστιν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                εἰς τὸ ἄμεινον τὴν πόλιν διοικεῖν καὶ σῴζεσθαι.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἄμεινον δὲ διοικεῖται καὶ σῴζεται τίνος παραγιγνομένου ἢ ἀπογιγνομένου; ὥσπερ ἂν εἰ σύ με ἔροιο:“ἄμεινον διοικεῖται σῶμα καὶ σῴζεται τίνος παραγιγνομένου ἢ ἀπογιγνομένου;”εἴποιμ᾽ ἂν ὅτι ὑγιείας μὲν παραγιγνομένης, νόσου δὲ ἀπογιγνομένης. οὐ καὶ σὺ οἴει οὕτως;
                <milestone n="126b" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ εἴ μ᾽ αὖ ἔροιο:“τίνος δὲ παραγιγνομένου ἄμεινον ὄμματα;”ὡσαύτως εἴποιμ᾽ ἂν ὅτι ὄψεως μὲν παραγιγνομένης, τυφλότητος δὲ ἀπογιγνομένης. καὶ ὦτα δὲ κωφότητος μὲν ἀπογιγνομένης, ἀκοῆς δὲ ἐγγιγνομένης βελτίω τε γίγνεται καὶ ἄμεινον θεραπεύεται.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ὀρθῶς.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δὲ δή; πόλις τίνος παραγιγνομένου καὶ ἀπογιγνομένου βελτίων τε γίγνεται καὶ ἄμεινον θεραπεύεται καὶ διοικεῖται;
                <milestone n="126c" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἐμοὶ μὲν δοκεῖ, ὦ Σώκρατες, ὅταν φιλία μὲν αὐτοῖς γίγνηται πρὸς ἀλλήλους, τὸ μισεῖν δὲ καὶ στασιάζειν ἀπογίγνηται.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν φιλίαν λέγεις ὁμόνοιαν ἢ διχόνοιαν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ὁμόνοιαν.
            </p>
        </sp>
        <sp>
            <speaker>
                Σωκράτης
            </speaker>
            <p>
                διὰ τίν᾽ οὖν τέχνην ὁμονοοῦσιν αἱ πόλεις περὶ ἀριθμούς;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                διὰ τὴν ἀριθμητικήν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δὲ οἱ ἰδιῶται; οὐ διὰ τὴν αὐτήν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ αὐτὸς αὑτῷ ἕκαστος;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                διὰ τίνα δὲ τέχνην ἕκαστος αὐτὸς αὑτῷ ὁμονοεῖ
                <milestone n="126d" unit="section"/>
                περὶ σπιθαμῆς καὶ πήχεος ὁπότερον μεῖζον; οὐ διὰ τὴν μετρητικήν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ οἱ ἰδιῶται ἀλλήλοις καὶ αἱ πόλεις;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; περὶ σταθμοῦ οὐχ ὡσαύτως;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φημί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἣν δὲ δὴ σὺ λέγεις ὁμόνοιαν, τίς ἐστι καὶ περὶ τοῦ, καὶ τίς αὐτὴν τέχνη παρασκευάζει; καὶ ἆρα ἥπερ πόλει, αὑτὴ καὶ ἰδιώτῃ, αὐτῷ τε πρὸς αὑτὸν καὶ πρὸς ἄλλον;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                εἰκός γέ τοι.
            </p>
        </sp>
        <sp>
            <speaker>
                Σωκράτης
            </speaker>
            <p>
                τίς οὖν ἔστι; μὴ κάμῃς ἀποκρινόμενος, ἀλλὰ
                <milestone n="126e" unit="section"/>
                προθυμοῦ εἰπεῖν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἐγὼ μὲν οἶμαι φιλίαν τε λέγειν καὶ ὁμόνοιαν, ἥνπερ πατήρ τε ὑὸν φιλῶν ὁμονοεῖ καὶ μήτηρ, καὶ ἀδελφὸς ἀδελφῷ καὶ γυνὴ ἀνδρί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οἴει ἂν οὖν, ὦ Ἀλκιβιάδη, ἄνδρα γυναικὶ περὶ ταλασιουργίας δύνασθαι ὁμονοεῖν, τὸν μὴ ἐπιστάμενον τῇ ἐπισταμένῃ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδέ γε δεῖ οὐδέν: γυναικεῖον γὰρ τοῦτό γε μάθημα.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
                <milestone unit="page" n="127"/>
                <milestone n="127a" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; γυνὴ ἀνδρὶ περὶ ὁπλιτικῆς δύναιτ᾽ ἂν ὁμονοεῖν μὴ μαθοῦσα;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀνδρεῖον γὰρ τοῦτό γε ἴσως αὖ φαίης ἂν εἶναι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔστιν ἄρα τὰ μὲν γυναικεῖα, τὰ δὲ ἀνδρεῖα μαθήματα κατὰ τὸν σὸν λόγον.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἄρα ἔν γε τούτοις ἐστὶν ὁμόνοια γυναιξὶ πρὸς ἄνδρας.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὔ.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδ᾽ ἄρα φιλία, εἴπερ ἡ φιλία ὁμόνοια ἦν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ φαίνεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἧι ἄρα αἱ γυναῖκες τὰ αὑτῶν πράττουσιν, οὐ φιλοῦνται ὑπὸ τῶν ἀνδρῶν.
                <milestone n="127b" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐκ ἔοικεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδ᾽ ἄρα οἱ ἄνδρες ὑπὸ τῶν γυναικῶν ᾗ τὰ αὑτῶν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὔ.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδ᾽ εὖ ἄρα ταύτῃ οἰκοῦνται αἱ πόλεις, ὅταν τὰ αὑτῶν ἕκαστοι πράττωσιν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οἶμαι ἔγωγε, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                πῶς λέγεις, φιλίας μὴ παρούσης, ἧς ἔφαμεν ἐγγιγνομένης εὖ οἰκεῖσθαι τὰς πόλεις, ἄλλως δ᾽ οὔ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλά μοι δοκεῖ καὶ κατὰ τοῦτ᾽ αὐτοῖς φιλία ἐγγίγνεσθαι, ὅτι τὰ αὑτῶν ἑκάτεροι πράττουσιν.
                <milestone n="127c" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἄρτι γε: νῦν δὲ πῶς αὖ λέγεις; ὁμονοίας μὴ ἐγγιγνομένης φιλία ἐγγίγνεται; ἢ οἷόν θ᾽ ὁμόνοιαν ἐγγίγνεσθαι[περὶ τούτων]ὧν οἱ μὲν ἴσασι περὶ τούτων, οἱ δ᾽ οὔ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀδύνατον.
            </p>
        </sp>
        <sp>
            <speaker>
                Σωκράτης
            </speaker>
            <p>
                δίκαια δὲ πράττουσιν ἢ ἄδικα, ὅταν τὰ αὑτῶν ἕκαστοι πράττωσιν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                δίκαια: πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                τὰ δίκαια οὖν πραττόντων ἐν τῇ πόλει τῶν πολιτῶν φιλία οὐκ ἐγγίγνεται πρὸς ἀλλήλους;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀνάγκη αὖ μοι δοκεῖ εἶναι, ὦ Σώκρατες.
                <milestone n="127d" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                τίνα οὖν ποτε λέγεις τὴν φιλίαν ἢ ὁμόνοιαν περὶ ἧς δεῖ ἡμᾶς σοφούς τε εἶναι καὶ εὐβούλους, ἵνα ἀγαθοὶ ἄνδρες ὦμεν; οὐ γὰρ δύναμαι μαθεῖν οὔθ᾽ ἥτις οὔτ᾽ ἐν οἷστισιν: τοτὲ μὲν γὰρ ἐν τοῖς αὐτοῖς φαίνεται ἐνοῦσα, τοτὲ δ᾽ οὔ, ὡς ἐκ τοῦ σοῦ λόγου.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλὰ μὰ τοὺς θεούς, ὦ Σώκρατες, οὐδ᾽ αὐτὸς οἶδ᾽ ὅτι λέγω, κινδυνεύω δὲ καὶ πάλαι λεληθέναι ἐμαυτὸν αἴσχιστα ἔχων.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ χρὴ θαρρεῖν. εἰ μὲν γὰρ αὐτὸ ᾔσθου πεπονθὼς
                <milestone n="127e" unit="section"/>
                πεντηκονταετής, χαλεπὸν ἂν ἦν σοι ἐπιμεληθῆναι σαυτοῦ: νῦν δ᾽ ἣν ἔχεις ἡλικίαν, αὕτη ἐστὶν ἐν ᾗ δεῖ αὐτὸ αἰσθέσθαι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τί οὖν τὸν αἰσθανόμενον χρὴ ποιεῖν, ὦ Σώκρατες;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀποκρίνεσθαι τὰ ἐρωτώμενα, ὦ Ἀλκιβιάδη: καὶ ἐὰν τοῦτο ποιῇς, ἂν θεὸς θέλῃ, εἴ τι δεῖ καὶ τῇ ἐμῇ μαντείᾳ πιστεύειν, σύ τε κἀγὼ βέλτιον σχήσομεν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔσται ταῦτα ἕνεκά γε τοῦ ἐμὲ ἀποκρίνεσθαι.
            </p>
        </sp>
        <sp>
            <speaker>
                Σωκράτης
            </speaker>
            <p>
                φέρε δή, τί ἐστιν τὸ ἑαυτοῦ ἐπιμελεῖσθαι—μὴ πολλάκις
                <milestone unit="page" n="128"/>
                <milestone n="128a" unit="section"/>
                λάθωμεν οὐχ ἡμῶν αὐτῶν ἐπιμελούμενοι, οἰόμενοι δέ—καὶ πότ᾽ ἄρα αὐτὸ ποιεῖ ἅνθρωπος; ἆρ᾽ ὅταν τῶν αὑτοῦ ἐπιμελῆται, τότε καὶ αὑτοῦ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἐμοὶ γοῦν δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; ποδῶν ἅνθρωπος ποτε ἐπιμελεῖται; ἆρ᾽ ὅταν ἐκείνων ἐπιμελῆται ἅ ἐστι τῶν ποδῶν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ μανθάνω.
            </p>
        </sp>
        <sp>
            <speaker>
                Σωκράτης
            </speaker>
            <p>
                καλεῖς δέ τι χειρός; οἷον δακτύλιον ἔστιν ὅτου ἂν ἄλλου τῶν τοῦ ἀνθρώπου φαίης ἢ δακτύλου;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ ποδὸς ὑπόδημα τὸν αὐτὸν τρόπον;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
                <milestone ed="P" unit="para"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ ἱμάτια καὶ στρώματα τοῦ ἄλλου σώματος ὁμοίως;
                <milestone n="128b" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν ὅταν ὑποδημάτων ἐπιμελώμεθα, τότε ποδῶν ἐπιμελούμεθα;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ πάνυ μανθάνω, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ, ὦ Ἀλκιβιάδη; ὀρθῶς ἐπιμελεῖσθαι καλεῖς τι ὁτουοῦν πράγματος;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν ὅταν τίς τι βέλτιον ποιῇ, τότε ὀρθὴν λέγεις ἐπιμέλειαν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                τίς οὖν τέχνη ὑποδήματα βελτίω ποιεῖ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                σκυτική.
            </p>
        </sp>
        <sp>
            <speaker>
                Σωκράτης
            </speaker>
            <p>
                σκυτικῇ ἄρα ὑποδημάτων ἐπιμελούμεθα;
                <milestone n="128c" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἦ καὶ ποδὸς σκυτικῇ; ἢ ἐκείνῃ ᾗ πόδας βελτίους ποιοῦμεν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἐκείνῃ.
            </p>
        </sp>
        <sp>
            <speaker>
                Σωκράτης
            </speaker>
            <p>
                βελτίους δὲ πόδας οὐχ ᾗπερ καὶ τὸ ἄλλο σῶμα;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔμοιγε δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                αὕτη δ᾽ οὐ γυμναστική;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                μάλιστα.
            </p>
        </sp>
        <sp>
            <speaker>
                Σωκράτης
            </speaker>
            <p>
                γυμναστικῇ μὲν ἄρα ποδὸς ἐπιμελούμεθα, σκυτικῇ δὲ τῶν τοῦ ποδός;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ γυμναστικῇ μὲν χειρῶν, δακτυλιογλυφίᾳ δὲ τῶν τῆς χειρός;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ γυμναστικῇ μὲν σώματος, ὑφαντικῇ δὲ καὶ ταῖς
                <milestone n="128d" unit="section"/>
                ἄλλαις τῶν τοῦ σώματος;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                παντάπασι μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἄλλῃ μὲν ἄρα τέχνῃ αὐτοῦ ἑκάστου ἐπιμελούμεθα, ἄλλῃ δὲ τῶν αὐτοῦ.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαίνεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἄρα ὅταν τῶν σαυτοῦ ἐπιμελῇ, σαυτοῦ ἐπιμελῇ.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐδαμῶς.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐ γὰρ ἡ αὐτὴ τέχνη, ὡς ἔοικεν, ᾗ τις ἂν αὑτοῦ τε ἐπιμελοῖτο καὶ τῶν αὑτοῦ.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ φαίνεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                φέρε δή, ποίᾳ ποτ᾽ ἂν ἡμῶν αὐτῶν ἐπιμεληθείημεν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐκ ἔχω λέγειν.
                <milestone n="128e" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ τοσόνδε γε ὡμολόγηται, ὅτι οὐχ ᾗ ἂν τῶν ἡμετέρων καὶ ὁτιοῦν βέλτιον ποιοῖμεν, ἀλλ᾽ ᾗ ἡμᾶς αὐτούς;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀληθῆ λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἦ οὖν ἔγνωμεν ἄν ποτε τίς τέχνη ὑπόδημα βέλτιον ποιεῖ, μὴ εἰδότες ὑπόδημα;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀδύνατον.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδέ γε τίς τέχνη δακτυλίους βελτίους ποιεῖ, ἀγνοοῦντες δακτύλιον.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀληθῆ.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; τίς τέχνη βελτίω ποιεῖ αὐτόν, ἆρ᾽ ἄν ποτε γνοῖμεν ἀγνοοῦντες τί ποτ᾽ ἐσμὲν αὐτοί;
                <milestone unit="page" n="129"/>
                <milestone n="129a" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀδύνατον.
            </p>
        </sp>
        <sp>
            <speaker>
                Σωκράτης
            </speaker>
            <p>
                πότερον οὖν δὴ ῥᾴδιον τυγχάνει τὸ γνῶναι ἑαυτόν, καί τις ἦν φαῦλος ὁ τοῦτο ἀναθεὶς εἰς τὸν ἐν Πυθοῖ νεών, ἢ χαλεπόν τι καὶ οὐχὶ παντός;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἐμοὶ μέν, ὦ Σώκρατες, πολλάκις μὲν ἔδοξε παντὸς εἶναι, πολλάκις δὲ παγχάλεπον.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽, ὦ Ἀλκιβιάδη, εἴτε ῥᾴδιον εἴτε μή ἐστιν, ὅμως γε ἡμῖν ὧδ᾽ ἔχει: γνόντες μὲν αὐτὸ τάχ᾽ ἂν γνοῖμεν τὴν ἐπιμέλειαν ἡμῶν αὐτῶν, ἀγνοοῦντες δὲ οὐκ ἄν ποτε.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔστι ταῦτα.
                <milestone n="129b" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                φέρε δή, τίν᾽ ἂν τρόπον εὑρεθείη αὐτὸ ταὐτό; οὕτω μὲν γὰρ ἂν τάχ᾽ εὕροιμεν τί ποτ᾽ ἐσμὲν αὐτοί, τούτου δ᾽ ἔτι ὄντες ἐν ἀγνοίᾳ ἀδύνατοί που.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ὀρθῶς λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔχε οὖν πρὸς Διός. τῷ διαλέγῃ σὺ νῦν; ἄλλο τι ἢ ἐμοί;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ ἐγὼ σοί;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                Σωκράτης ἄρ᾽ ἐστὶν ὁ διαλεγόμενος;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                Ἀλκιβιάδης δ᾽ ὁ ἀκούων;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν λόγῳ διαλέγεται ὁ Σωκράτης;
                <milestone n="129c" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ δὲ διαλέγεσθαι καὶ τὸ λόγῳ χρῆσθαι ταὐτόν που καλεῖς.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὁ δὲ χρώμενος καὶ ᾧ χρῆται οὐκ ἄλλο;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς λέγεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὥσπερ σκυτοτόμος τέμνει που τομεῖ καὶ σμίλῃ καὶ ἄλλοις ὀργάνοις.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἄλλο μὲν ὁ τέμνων καὶ χρώμενος, ἄλλο δὲ οἷς τέμνων χρῆται;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν οὕτως καὶ οἷς ὁ κιθαριστὴς κιθαρίζει καὶ αὐτὸς ὁ κιθαριστὴς ἄλλο ἂν εἴη;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
                <milestone n="129d" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                τοῦτο τοίνυν ἀρτίως ἠρώτων, εἰ ὁ χρώμενος καὶ ᾧ χρῆται ἀεὶ δοκεῖ ἕτερον εἶναι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί οὖν φῶμεν τὸν σκυτοτόμον; τέμνειν ὀργάνοις μόνον ἢ καὶ χερσίν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                καὶ χερσίν.
            </p>
        </sp>
        <sp>
            <speaker>
                Σωκράτης
            </speaker>
            <p>
                χρῆται ἄρα καὶ ταύταις;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἦ καὶ τοῖς ὀφθαλμοῖς χρώμενος σκυτοτομεῖ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸν δὲ χρώμενον καὶ οἷς χρῆται ἕτερα ὁμολογοῦμεν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἕτερον ἄρα σκυτοτόμος καὶ κιθαριστὴς χειρῶν καὶ
                <milestone n="129e" unit="section"/>
                ὀφθαλμῶν οἷς ἐργάζονται;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαίνεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ παντὶ τῷ σώματι χρῆται ἅνθρωπος;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἕτερον δ᾽ ἦν τό τε χρώμενον καὶ ᾧ χρῆται;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἕτερον ἄρα ἅνθρωπός ἐστι τοῦ σώματος τοῦ ἑαυτοῦ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔοικεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί ποτ᾽ οὖν ὁ ἄνθρωπος;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐκ ἔχω λέγειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔχεις μὲν οὖν, ὅτι γε τὸ τῷ σώματι χρώμενον.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
                <milestone unit="page" n="130"/>
                <milestone n="130a" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἦ οὖν ἄλλο τι χρῆται αὐτῷ ἢ ψυχή;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐκ ἄλλο.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἄρχουσα;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν τόδε γ᾽ οἶμαι οὐδένα ἂν ἄλλως οἰηθῆναι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                μὴ οὐ τριῶν ἕν γέ τι εἶναι τὸν ἄνθρωπον.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τίνων;
            </p>
        </sp>
        <sp>
            <speaker>
                Σωκράτης
            </speaker>
            <p>
                ψυχὴν ἢ σῶμα ἢ συναμφότερον, τὸ ὅλον τοῦτο.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ μὴν αὐτό γε τὸ τοῦ σώματος ἄρχον ὡμολογήσαμεν ἄνθρωπον εἶναι;
                <milestone n="130b" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ὡμολογήσαμεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν σῶμα αὐτὸ αὑτοῦ ἄρχει;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐδαμῶς.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἄρχεσθαι γὰρ αὐτὸ εἴπομεν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἂν δὴ τοῦτό γε εἴη ὃ ζητοῦμεν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐκ ἔοικεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ ἄρα τὸ συναμφότερον τοῦ σώματος ἄρχει, καὶ ἔστι δὴ τοῦτο ἄνθρωπος;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἴσως δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                πάντων γε ἥκιστα: μὴ γὰρ συνάρχοντος τοῦ ἑτέρου οὐδεμία που μηχανὴ τὸ συναμφότερον ἄρχειν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ὀρθῶς.
                <milestone n="130c" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐπειδὴ δ᾽ οὔτε σῶμα οὔτε τὸ συναμφότερόν ἐστιν ἄνθρωπος, λείπεται οἶμαι ἢ μηδὲν αὔτ᾽ εἶναι, ἢ εἴπερ τί ἐστι, μηδὲν ἄλλο τὸν ἄνθρωπον συμβαίνειν ἢ ψυχήν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                κομιδῇ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔτι οὖν τι σαφέστερον δεῖ ἀποδειχθῆναί σοι ὅτι ἡ ψυχή ἐστιν ἄνθρωπος;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                μὰ Δία, ἀλλ᾽ ἱκανῶς μοι δοκεῖ ἔχειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰ δέ γε μὴ ἀκριβῶς ἀλλὰ καὶ μετρίως, ἐξαρκεῖ ἡμῖν: ἀκριβῶς μὲν γὰρ τότε εἰσόμεθα, ὅταν εὕρωμεν ὃ νυνδὴ
                <milestone n="130d" unit="section"/>
                παρήλθομεν διὰ τὸ πολλῆς εἶναι σκέψεως.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τί τοῦτο;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὃ ἄρτι οὕτω πως ἐρρήθη, ὅτι πρῶτον σκεπτέον εἴη αὐτὸ τὸ αὐτό: νῦν δὲ ἀντὶ τοῦ αὐτοῦ αὐτὸ ἕκαστον ἐσκέμμεθα ὅτι ἐστί. καὶ ἴσως ἐξαρκέσει: οὐ γάρ που κυριώτερόν γε οὐδὲν ἂν ἡμῶν αὐτῶν φήσαιμεν ἢ τὴν ψυχήν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καλῶς ἔχει οὕτω νομίζειν, ἐμὲ καὶ σὲ προσομιλεῖν ἀλλήλοις τοῖς λόγοις χρωμένους τῇ ψυχῇ πρὸς τὴν ψυχήν;
                <milestone n="130e" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τοῦτ᾽ ἄρα ἦν ὃ καὶ ὀλίγῳ ἔμπροσθεν εἴπομεν, ὅτι Σωκράτης Ἀλκιβιάδῃ διαλέγεται λόγῳ χρώμενος, οὐ πρὸς τὸ σὸν πρόσωπον, ὡς ἔοικεν, ἀλλὰ πρὸς τὸν Ἀλκιβιάδην ποιούμενος τοὺς λόγους: τοῦτο δέ ἐστιν ἡ ψυχή.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔμοιγε δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                ψυχὴν ἄρα ἡμᾶς κελεύει γνωρίσαι ὁ ἐπιτάττων γνῶναι ἑαυτόν.
                <milestone unit="page" n="131"/>
                <milestone n="131a" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔοικεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅστις ἄρα τῶν τοῦ σώματός τι γιγνώσκει, τὰ αὑτοῦ ἀλλ᾽ οὐχ αὑτὸν ἔγνωκεν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὕτως.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδεὶς ἄρα τῶν ἰατρῶν ἑαυτὸν γιγνώσκει, καθ᾽ ὅσον ἰατρός, οὐδὲ τῶν παιδοτριβῶν, καθ᾽ ὅσον παιδοτρίβης.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐκ ἔοικεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                πολλοῦ ἄρα δέουσιν οἱ γεωργοὶ καὶ οἱ ἄλλοι δημιουργοὶ γιγνώσκειν ἑαυτούς. οὐδὲ γὰρ τὰ ἑαυτῶν οὗτοί γε, ὡς ἔοικεν, ἀλλ᾽ ἔτι πορρωτέρω τῶν ἑαυτῶν κατά γε τὰς
                <milestone n="131b" unit="section"/>
                τέχνας ἃς ἔχουσιν: τὰ γὰρ τοῦ σώματος γιγνώσκουσιν, οἷς τοῦτο θεραπεύεται.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀληθῆ λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰ ἄρα σωφροσύνη ἐστὶ τὸ ἑαυτὸν γιγνώσκειν, οὐδεὶς τούτων σώφρων κατὰ τὴν τέχνην.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὔ μοι δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                διὰ ταῦτα δὴ καὶ βάναυσοι αὗται αἱ τέχναι δοκοῦσιν εἶναι καὶ οὐκ ἀνδρὸς ἀγαθοῦ μαθήματα.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν πάλιν ὅστις αὖ σῶμα θεραπεύει, τὰ ἑαυτοῦ ἀλλ᾽ οὐχ αὑτὸν θεραπεύει;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                κινδυνεύει.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅστις δέ γε τὰ χρήματα, οὔθ᾽ ἑαυτὸν οὔτε τὰ
                <milestone n="131c" unit="section"/>
                ἑαυτοῦ, ἀλλ᾽ ἔτι πορρωτέρω τῶν ἑαυτοῦ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔμοιγε δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐ τὰ αὑτοῦ ἄρα ἔτι πράττει ὁ χρηματιστής.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ὀρθῶς.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰ ἄρα τις γέγονεν ἐραστὴς τοῦ Ἀλκιβιάδου σώματος, οὐκ Ἀλκιβιάδου ἄρα ἠράσθη ἀλλά τινος τῶν Ἀλκιβιάδου.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀληθῆ λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅστις δέ σου τῆς ψυχῆς ἐρᾷ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀνάγκη φαίνεται ἐκ τοῦ λόγου.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ὁ μὲν τοῦ σώματός σου ἐρῶν, ἐπειδὴ λήγει ἀνθοῦν, ἀπιὼν οἴχεται;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαίνεται.
                <milestone n="131d" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ὁ δέ γε τῆς ψυχῆς ἐρῶν οὐκ ἄπεισιν, ἕως ἂν ἐπὶ τὸ βέλτιον ἴῃ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                εἰκός γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἐγώ εἰμι ὁ οὐκ ἀπιὼν ἀλλὰ παραμένων λήγοντος τοῦ σώματος, τῶν ἄλλων ἀπεληλυθότων.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                εὖ γε ποιῶν, ὦ Σώκρατες: καὶ μηδὲ ἀπέλθοις.
            </p>
        </sp>
        <sp>
            <speaker>
                Σωκράτης
            </speaker>
            <p>
                προθυμοῦ τοίνυν ὅτι κάλλιστος εἶναι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλὰ προθυμήσομαι.
                <milestone n="131e" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ὡς οὕτω γέ σοι ἔχει: οὔτ᾽ ἐγένεθ᾽, ὡς ἔοικεν, Ἀλκιβιάδῃ τῷ Κλεινίου ἐραστὴς οὔτ᾽ ἔστιν ἀλλ᾽ ἢ εἷς μόνος, καὶ οὗτος ἀγαπητός, Σωκράτης ὁ Σωφρονίσκου καὶ Φαιναρέτης.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀληθῆ.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἔφησθα σμικρὸν φθῆναί με προσελθόντα σοι, ἐπεὶ πρότερος ἄν μοι προσελθεῖν, βουλόμενος πυθέσθαι δι᾽ ὅτι μόνος οὐκ ἀπέρχομαι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἦν γὰρ οὕτω.
            </p>
        </sp>
        <sp>
            <speaker>
                Σωκράτης
            </speaker>
            <p>
                τοῦτο τοίνυν αἴτιον, ὅτι μόνος ἐραστὴς ἦν σός, οἱ δ᾽ ἄλλοι τῶν σῶν: τὰ δὲ σὰ λήγει ὥρας, σὺ δ᾽ ἄρχῃ ἀνθεῖν.
                <milestone unit="page" n="132"/>
                <milestone n="132a" unit="section"/>
                καὶ νῦν γε ἂν μὴ διαφθαρῇς ὑπὸ τοῦ Ἀθηναίων δήμου καὶ αἰσχίων γένῃ, οὐ μή σε ἀπολίπω. τοῦτο γὰρ δὴ μάλιστα ἐγὼ φοβοῦμαι, μὴ δημεραστὴς ἡμῖν γενόμενος διαφθαρῇς: πολλοὶ γὰρ ἤδη καὶ ἀγαθοὶ αὐτὸ πεπόνθασιν Ἀθηναίων. εὐπρόσωπος γὰρ
                <quote type="verse paraphrase">
                    ὁ τοῦ μεγαλήτορος δῆμος Ἐρεχθέως:
                </quote>
                <bibl n="Hom. Il. 2.547">
                    Hom. Il. 2.547
                </bibl>
                ἀλλ᾽ ἀποδύντα χρὴ αὐτὸν θεάσασθαι. εὐλαβοῦ οὖν τὴν εὐλάβειαν ἣν ἐγὼ λέγω.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τίνα;
                <milestone n="132b" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                γύμνασαι πρῶτον, ὦ μακάριε, καὶ μάθε ἃ δεῖ μαθόντα ἰέναι ἐπὶ τὰ τῆς πόλεως, πρότερον δὲ μή, ἵν᾽ ἀλεξιφάρμακα ἔχων ἴῃς καὶ μηδὲν πάθῃς δεινόν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                εὖ μοι δοκεῖς λέγειν, ὦ Σώκρατες: ἀλλὰ πειρῶ ἐξηγεῖσθαι ὅντιν᾽ ἂν τρόπον ἐπιμεληθεῖμεν ἡμῶν αὐτῶν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τοσοῦτον μὲν ἡμῖν εἰς τὸ πρόσθεν πεπέρανται—ὃ γὰρ ἐσμέν, ἐπιεικῶς ὡμολόγηται—ἐφοβούμεθα δὲ μὴ τούτου σφαλέντες λάθωμεν ἑτέρου τινὸς ἐπιμελόμενοι ἀλλ᾽ οὐχ ἡμῶν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔστι ταῦτα.
                <milestone n="132c" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μετὰ τοῦτο δὴ ὅτι ψυχῆς ἐπιμελητέον καὶ εἰς τοῦτο βλεπτέον.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                δῆλον.
            </p>
        </sp>
        <sp>
            <speaker>
                Σωκράτης
            </speaker>
            <p>
                σωμάτων δὲ καὶ χρημάτων τὴν ἐπιμέλειαν ἑτέροις παραδοτέον.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                τίν᾽ οὖν ἂν τρόπον γνοῖμεν αὐτὸ ἐναργέστατα; ἐπειδὴ τοῦτο γνόντες, ὡς ἔοικεν, καὶ ἡμᾶς αὐτοὺς γνωσόμεθα. ἆρα πρὸς θεῶν εὖ λέγοντος οὗ νυνδὴ ἐμνήσθημεν τοῦ Δελφικοῦ γράμματος οὐ συνίεμεν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τὸ ποῖόν τι διανοούμενος λέγεις, ὦ Σώκρατες;
                <milestone n="132d" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐγώ σοι φράσω, ὅ γε ὑποπτεύω λέγειν καὶ συμβουλεύειν ἡμῖν τοῦτο τὸ γράμμα. κινδυνεύει γὰρ οὐδὲ πολλαχοῦ εἶναι παράδειγμα αὐτοῦ, ἀλλὰ κατὰ τὴν ὄψιν μόνον.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς τοῦτο λέγεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                σκόπει καὶ σύ. εἰ ἡμῶν τῷ ὄμματι ὥσπερ ἀνθρώπῳ συμβουλεῦον εἶπεν“ἰδὲ σαυτόν,”πῶς ἂν ὑπελάβομεν τί παραινεῖν; ἆρα οὐχὶ εἰς τοῦτο βλέπειν, εἰς ὃ βλέπων ὁ ὀφθαλμὸς ἔμελλεν αὑτὸν ἰδεῖν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                δῆλον.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐννοῶμεν δὴ εἰς τί βλέποντες τῶν ὄντων ἐκεῖνό
                <milestone n="132e" unit="section"/>
                τε ὁρῷμεν ἅμα ἂν καὶ ἡμᾶς αὐτούς;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                δῆλον δή, ὦ Σώκρατες, ὅτι εἰς κάτοπτρά τε καὶ τὰ τοιαῦτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὀρθῶς λέγεις. οὐκοῦν καὶ τῷ ὀφθαλμῷ ᾧ ὁρῶμεν ἔνεστί τι τῶν τοιούτων;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐννενόηκας οὖν ὅτι τοῦ ἐμβλέποντος εἰς τὸν
                <milestone unit="page" n="133"/>
                <milestone n="133a" unit="section"/>
                ὀφθαλμὸν τὸ πρόσωπον ἐμφαίνεται ἐν τῇ τοῦ καταντικρὺ ὄψει ὥσπερ ἐν κατόπτρῳ, ὃ δὴ καὶ κόρην καλοῦμεν, εἴδωλον ὄν τι τοῦ ἐμβλέποντος;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀληθῆ λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὀφθαλμὸς ἄρα ὀφθαλμὸν θεώμενος, καὶ ἐμβλέπων εἰς τοῦτο ὅπερ βέλτιστον αὐτοῦ καὶ ᾧ ὁρᾷ, οὕτως ἂν αὑτὸν ἴδοι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαίνεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰ δέ γ᾽ εἰς ἄλλο τῶν τοῦ ἀνθρώπου βλέποι ἤ τι τῶν ὄντων, πλὴν εἰς ἐκεῖνο ᾧ τοῦτο τυγχάνει ὅμοιον, οὐκ ὄψεται ἑαυτόν.
                <milestone n="133b" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀληθῆ λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὀφθαλμὸς ἄρ᾽ εἰ μέλλει ἰδεῖν αὑτόν, εἰς ὀφθαλμὸν αὐτῷ βλεπτέον, καὶ τοῦ ὄμματος εἰς ἐκεῖνον τὸν τόπον ἐν ᾧ τυγχάνει ἡ ὀφθαλμοῦ ἀρετὴ ἐγγιγνομένη: ἔστι δὲ τοῦτό που ὄψις;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὕτως.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν, ὦ φίλε Ἀλκιβιάδη, καὶ ψυχὴ εἰ μέλλει γνώσεσθαι αὑτήν, εἰς ψυχὴν αὐτῇ βλεπτέον, καὶ μάλιστ᾽ εἰς τοῦτον αὐτῆς τὸν τόπον ἐν ᾧ ἐγγίγνεται ἡ ψυχῆς ἀρετή, σοφία, καὶ εἰς ἄλλο ᾧ τοῦτο τυγχάνει ὅμοιον ὄν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔμοιγε δοκεῖ, ὦ Σώκρατες.
                <milestone n="133c" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔχομεν οὖν εἰπεῖν ὅτι ἐστὶ τῆς ψυχῆς θειότερον ἢ τοῦτο, περὶ ὃ τὸ εἰδέναι τε καὶ φρονεῖν ἐστιν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐκ ἔχομεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τῷ θεῷ ἄρα τοῦτ᾽ ἔοικεν αὐτῆς, καί τις εἰς τοῦτο βλέπων καὶ πᾶν τὸ θεῖον γνούς, θεόν τε καὶ φρόνησιν, οὕτω καὶ ἑαυτὸν ἂν γνοίη μάλιστα.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαίνεται.
                <milestone ed="P" unit="para"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν, ὅθ᾽ ὥσπερ κάτοπτρά ἐστι σαφέστερα τοῦ ἐν τῷ ὀφθαλμῷ ἐνόπτρου καὶ καθαρώτερα καὶ λαμπρότερα, οὕτω καὶ ὁ θεὸς τοῦ ἐν τῇ ἡμετέρᾳ ψυχῇ βελτίστου καθαρώτερόν τε καὶ λαμπρότερον τυγχάνει ὄν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔοικέ γε, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰς τὸν θεὸν ἄρα βλέποντες ἐκείνῳ καλλίστῳ ἐνόπτρῳ χρῴμεθ᾽ ἂν καὶ τῶν ἀνθρωπίνων εἰς τὴν ψυχῆς ἀρετήν, καὶ οὕτως ἂν μάλιστα ὁρῷμεν καὶ γιγνώσκοιμεν ἡμᾶς αὐτούς.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ δὲ γιγνώσκειν αὑτὸν ὡμολογοῦμεν σωφροσύνην εἶναι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν μὴ γιγνώσκοντες ἡμᾶς αὐτοὺς μηδὲ σώφρονες ὄντες δυναίμεθ᾽ ἂν εἰδέναι τὰ ἡμέτερα αὐτῶν κακά τε καὶ ἀγαθά;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                καὶ πῶς ἂν τοῦτο γένοιτο, ὦ Σώκρατες;
                <milestone n="133d" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀδύνατον γὰρ ἴσως σοι φαίνεται μὴ γιγνώσκοντα Ἀλκιβιάδην τὰ Ἀλκιβιάδου γιγνώσκειν ὅτι Ἀλκιβιάδου ἐστίν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀδύνατον μέντοι νὴ Δία.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδ᾽ ἄρα τὰ ἡμέτερα ὅτι ἡμέτερα, εἰ μηδ᾽ ἡμᾶς αὐτούς;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς γάρ;
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰ δ᾽ ἄρα μηδὲ τὰ ἡμέτερα, οὐδὲ τὰ τῶν ἡμετέρων;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ φαίνεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἄρα πάνυ τι ὀρθῶς ὡμολογοῦμεν ὁμολογοῦντες ἄρτι εἶναί τινας οἳ ἑαυτοὺς μὲν οὐ γιγνώσκουσιν, τὰ δ᾽ αὑτῶν, ἄλλους δὲ τὰ τῶν ἑαυτῶν. ἔοικε γὰρ πάντα ταῦτα εἶναι
                <milestone n="133e" unit="section"/>
                κατιδεῖν ἑνός τε καὶ μιᾶς τέχνης, αὑτόν, τὰ αὑτοῦ, τὰ τῶν ἑαυτοῦ.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                κινδυνεύει.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅστις δὲ τὰ αὑτοῦ ἀγνοεῖ, καὶ τὰ τῶν ἄλλων που ἂν ἀγνοοῖ κατὰ ταὐτά.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν εἰ τὰ τῶν ἄλλων, καὶ τὰ τῶν πόλεων ἀγνοήσει.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀνάγκη.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἄρ᾽ ἂν γένοιτο ὁ τοιοῦτος ἀνὴρ πολιτικός.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐ μὴν οὐδ᾽ οἰκονομικός γε.
                <milestone unit="page" n="134"/>
                <milestone n="134a" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδέ γε εἴσεται ὅτι πράττει.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ γὰρ οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὁ δὲ μὴ εἰδὼς οὐχ ἁμαρτήσεται;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐξαμαρτάνων δὲ οὐ κακῶς πράξει ἰδίᾳ τε καὶ δημοσίᾳ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                κακῶς δὲ πράττων οὐκ ἄθλιος;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                σφόδρα γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δ᾽ οἷς οὗτος πράττει;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                καὶ οὗτοι.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἄρα οἷόν τε, ἐὰν μή τις σώφρων καὶ ἀγαθὸς ᾖ, εὐδαίμονα εἶναι.
                <milestone n="134b" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐχ οἷόν τε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οἱ ἄρα κακοὶ τῶν ἀνθρώπων ἄθλιοι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                σφόδρα γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἄρα οὐδ᾽ ὁ πλουτήσας ἀθλιότητος ἀπαλλάττεται, ἀλλ᾽ ὁ σωφρονήσας.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαίνεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἄρα τειχῶν οὐδὲ τριήρων οὐδὲ νεωρίων δέονται αἱ πόλεις, ὦ Ἀλκιβιάδη, εἰ μέλλουσιν εὐδαιμονήσειν, οὐδὲ πλήθους οὐδὲ μεγέθους ἄνευ ἀρετῆς.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ μέντοι.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰ δὴ μέλλεις τὰ τῆς πόλεως πράξειν ὀρθῶς καὶ
                <milestone n="134c" unit="section"/>
                καλῶς, ἀρετῆς σοι μεταδοτέον τοῖς πολίταις.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                δύναιτο δ᾽ ἄν τις μεταδιδόναι ὃ μὴ ἔχοι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                καὶ πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                αὐτῷ ἄρα σοὶ πρῶτον κτητέον ἀρετήν, καὶ ἄλλῳ ὃς μέλλει μὴ ἰδίᾳ μόνον αὑτοῦ τε καὶ τῶν αὑτοῦ ἄρξειν καὶ ἐπιμελήσεσθαι, ἀλλὰ πόλεως καὶ τῶν τῆς πόλεως.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀληθῆ λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἄρα ἐξουσίαν σοι οὐδ᾽ ἀρχὴν παρασκευαστέον σαυτῷ ποιεῖν ὅτι ἂν βούλῃ, οὐδὲ τῇ πόλει, ἀλλὰ δικαιοσύνην καὶ σωφροσύνην.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαίνεται.
                <milestone n="134d" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                δικαίως μὲν γὰρ πράττοντες καὶ σωφρόνως σύ τε καὶ ἡ πόλις θεοφιλῶς πράξετε.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                εἰκός γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ ὅπερ γε ἐν τοῖς πρόσθεν ἐλέγομεν, εἰς τὸ θεῖον καὶ λαμπρὸν ὁρῶντες πράξετε.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαίνεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ μὴν ἐνταῦθά γε βλέποντες ὑμᾶς τε αὐτοὺς καὶ τὰ ὑμέτερα ἀγαθὰ κατόψεσθε καὶ γνώσεσθε.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ὀρθῶς τε καὶ εὖ πράξετε;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
                <milestone n="134e" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ μὴν οὕτω γε πράττοντας ὑμᾶς ἐθέλω ἐγγυήσασθαι ἦ μὴν εὐδαιμονήσειν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀσφαλὴς γὰρ εἶ ἐγγυητής.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀδίκως δέ γε πράττοντες, εἰς τὸ ἄθεον καὶ σκοτεινὸν βλέποντες, ὡς τὰ εἰκότα, ὅμοια τούτοις πράξετε ἀγνοοῦντες ὑμᾶς αὐτούς.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔοικεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὧι γὰρ ἄν, ὦ φίλε Ἀλκιβιάδη, ἐξουσία μὲν ᾖ ποιεῖν ὃ βούλεται, νοῦν δὲ μὴ ἔχῃ, τί τὸ εἰκὸς συμβαίνειν, ἰδιώτῃ ἢ καὶ πόλει; οἷον νοσοῦντι ἐξουσίας οὔσης δρᾶν ὃ
                <milestone unit="page" n="135"/>
                <milestone n="135a" unit="section"/>
                βούλεται, νοῦν ἰατρικὸν μὴ ἔχοντι, τυραννοῦντι δὲ ὡς μηδὲν ἐπιπλήττοι τις αὐτῷ, τί τὸ συμβησόμενον; ἆρ᾽ οὐχ, ὡς τὸ εἰκός, διαφθαρῆναι τὸ σῶμα;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀληθῆ λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δ᾽ ἐν νηί, εἴ τῳ ἐξουσία εἴη ποιεῖν ὃ δοκεῖ, νοῦ τε καὶ ἀρετῆς κυβερνητικῆς ἐστερημένῳ, καθορᾷς ἃ ἂν συμβαίη αὐτῷ τε καὶ τοῖς συνναύταις;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔγωγε, ὅτι γε ἀπόλοιντο πάντες ἄν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ὡσαύτως ἐν πόλει τε καὶ πάσαις ἀρχαῖς καὶ
                <milestone n="135b" unit="section"/>
                ἐξουσίαις ἀπολειπομέναις ἀρετῆς ἕπεται τὸ κακῶς πράττειν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀνάγκη.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἄρα τυραννίδα χρή, ὦ ἄριστε Ἀλκιβιάδη, παρασκευάζεσθαι οὔθ᾽ αὑτῷ οὔτε τῇ πόλει, εἰ μέλλετε εὐδαιμονεῖν, ἀλλ᾽ ἀρετήν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀληθῆ λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                πρὶν δέ γε ἀρετὴν ἔχειν, τὸ ἄρχεσθαι ἄμεινον ὑπὸ τοῦ βελτίονος ἢ τὸ ἄρχειν ἀνδρί, οὐ μόνον παιδί.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαίνεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τό γ᾽ ἄμεινον καὶ κάλλιον;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ δὲ κάλλιον πρεπωδέστερον;
                <milestone n="135c" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                πρέπει ἄρα τῷ κακῷ δουλεύειν: ἄμεινον γάρ.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                δουλοπρεπὲς ἄρ᾽ ἡ κακία.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαίνεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐλευθεροπρεπὲς δὲ ἡ ἀρετή.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν φεύγειν χρή, ὦ ἑταῖρε, τὴν δουλοπρέπειαν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                μάλιστά γε, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                αἰσθάνῃ δὲ νῦν πῶς ἔχεις; ἐλευθεροπρεπῶς ἢ οὔ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                δοκῶ μοι καὶ μάλα σφόδρα αἰσθάνεσθαι.
            </p>
        </sp>
        <sp>
            <speaker>
                Σωκράτης
            </speaker>
            <p>
                οἶσθ᾽ οὖν πῶς ἀποφεύξῃ τοῦτο τὸ περὶ σὲ νῦν; ἵνα μὴ ὀνομάζωμεν αὐτὸ ἐπὶ καλῷ ἀνδρί,
                <milestone n="135d" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                πῶς;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἐὰν βούλῃ σύ, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐ καλῶς λέγεις, ὦ Ἀλκιβιάδη.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλὰ πῶς χρὴ λέγειν;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅτι ἐὰν θεὸς ἐθέλῃ.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                λέγω δή. καὶ πρὸς τούτοις μέντοι τόδε λέγω, ὅτι κινδυνεύσομεν μεταβαλεῖν τὸ σχῆμα, ὦ Σώκρατες, τὸ μὲν σὸν ἐγώ, σὺ δὲ τοὐμόν: οὐ γὰρ ἔστιν ὅπως οὐ παιδαγωγήσω σε ἀπὸ τῆσδε τῆς ἡμέρας, σὺ δ᾽ ὑπ᾽ ἐμοῦ παιδαγωγήσῃ.
                <milestone n="135e" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ὦ γενναῖε, πελαργοῦ ἄρα ὁ ἐμὸς ἔρως οὐδὲν διοίσει, εἰ παρὰ σοὶ ἐννεοττεύσας ἔρωτα ὑπόπτερον ὑπὸ τούτου πάλιν θεραπεύσεται.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλὰ οὕτως ἔχει, καὶ ἄρξομαί γε ἐντεῦθεν τῆς δικαιοσύνης ἐπιμέλεσθαι.
            </p>
        </sp>
        <sp>
            <speaker>
                Σωκράτης
            </speaker>
            <p>
                βουλοίμην ἄν σε καὶ διατελέσαι: ὀρρωδῶ δέ, οὔ τι τῇ σῇ φύσει ἀπιστῶν, ἀλλὰ τὴν τῆς πόλεως ὁρῶν ῥώμην, μὴ ἐμοῦ τε καὶ σοῦ κρατήσῃ.
            </p>
        </sp>
    </body>
</text>
