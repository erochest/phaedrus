<?xml version="1.0" encoding="UTF-8"?>
<text n="Alc. 2">
    <body>
        <head>
            Ἀλκιβιάδης β
        </head>
        <castList>
            <castItem type="role">
                <role>
                    Σωκράτης
                </role>
            </castItem>
            <castItem type="role">
                <role>
                    Ἀλκιβιάδης
                </role>
            </castItem>
        </castList>
        <milestone unit="page" n="138"/>
        <milestone n="138a" unit="section"/>
        <sp>
            <speaker>
                Σωκράτης
            </speaker>
            <p>
                ὦ Ἀλκιβιάδη, ἆρά γε πρὸς τὸν θεὸν προσευξόμενος πορεύῃ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ μὲν οὖν, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                φαίνῃ γέ τοι ἐσκυθρωπακέναι τε καὶ εἰς γῆν βλέπειν, ὥς τι συννοούμενος.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                καὶ τί ἄν τις συννοοῖτο, ὦ Σώκρατες;
            </p>
        </sp>
        <sp>
            <speaker>
                Σωκράτης
            </speaker>
            <p>
                τὴν μεγίστην, ὦ Ἀλκιβιάδη, σύννοιαν, ὥς γ᾽ ἐμοὶ
                <milestone n="138b" unit="section"/>
                δοκεῖ. ἐπεὶ φέρε πρὸς Διός, οὐκ οἴει τοὺς θεούς, ἃ τυγχάνομεν εὐχόμενοι καὶ ἰδίᾳ καὶ δημοσίᾳ, ἐνίοτε τούτων τὰ μὲν διδόναι, τὰ δ᾽ οὔ, καὶ ἔστιν οἷς μὲν αὐτῶν, ἔστι δ᾽ οἷς οὔ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν δοκεῖ σοι πολλῆς προμηθείας γε προσδεῖσθαι, ὅπως μὴ λήσεται αὑτὸν εὐχόμενος μεγάλα κακά, δοκῶν δ᾽ ἀγαθά, οἱ δὲ θεοὶ τύχωσιν ἐν ταύτῃ ὄντες τῇ ἕξει, ἐν ᾗ διδόασιν αὐτοὶ ἅ τις εὐχόμενος τυγχάνει; ὥσπερ τὸν Οἰδίπουν
                <milestone n="138c" unit="section"/>
                αὐτίκα φασὶν εὔξασθαι χαλκῷ διελέσθαι τὰ πατρῷα τοὺς ὑεῖς: ἐξὸν αὐτῷ τῶν παρόντων αὐτῷ κακῶν ἀποτροπήν τινα εὔξασθαι, ἕτερα πρὸς τοῖς ὑπάρχουσιν κατηρᾶτο: τοιγαροῦν ταῦτά τε ἐξετελέσθη, καὶ ἐκ τούτων ἄλλα πολλὰ καὶ δεινά, ἃ τί δεῖ καθ᾽ ἕκαστα λέγειν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλὰ σὺ μέν, ὦ Σώκρατες, μαινόμενον ἄνθρωπον εἴρηκας: ἐπεὶ τίς ἄν σοι δοκεῖ τολμῆσαι ὑγιαίνων τοιαῦτ᾽ εὔξασθαι;
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ μαίνεσθαι ἆρά γε ὑπεναντίον σοι δοκεῖ τῷ φρονεῖν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ μὲν οὖν.
                <milestone n="138d" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἄφρονες δὲ καὶ φρόνιμοι δοκοῦσιν ἄνθρωποι εἶναι τινές σοι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                εἶναι μέντοι.
            </p>
        </sp>
        <sp>
            <speaker>
                Σωκράτης
            </speaker>
            <p>
                φέρε δή, ἐπισκεψώμεθα τίνες ποτ᾽ εἰσὶν οὗτοι. ὅτι μὲν γάρ εἰσί τινες, ὡμολόγηται, ἄφρονές τε καὶ φρόνιμοι, καὶ μαινόμενοι ἕτεροι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ὡμολόγηται γάρ.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔτι δὲ ὑγιαίνοντές εἰσί τινες;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                εἰσίν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ ἀσθενοῦντες ἕτεροι;
                <milestone unit="page" n="139"/>
                <milestone n="139a" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν οὐχ οἱ αὐτοί;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ γάρ.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν καὶ ἕτεροί τινές εἰσιν, οἳ μηδέτερα τούτων πεπόνθασιν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀνάγκη γάρ ἐστιν ἄνθρωπον ὄντα ἢ νοσεῖν ἢ μὴ νοσεῖν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔμοιγε δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; περὶ φρονήσεως καὶ ἀφροσύνης ἆρά γε τὴν αὐτὴν ἔχεις σὺ γνώμην;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς λέγεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰ δοκεῖ σοι οἷόν τε εἶναι ἢ φρόνιμον ἢ ἄφρονα, ἢ ἔστι τι διὰ μέσου τρίτον πάθος, ὃ ποιεῖ τὸν ἄνθρωπον μήτε
                <milestone n="139b" unit="section"/>
                φρόνιμον μήτε ἄφρονα;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀνάγκη ἄρ᾽ ἐστὶ τὸ ἕτερον τούτων πεπονθέναι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔμοιγε δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν μέμνησαι ὁμολογήσας ὑπεναντίον εἶναι μανίαν φρονήσει;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ μηδὲν εἶναι διὰ μέσου τρίτον πάθος, ὃ ποιεῖ τὸν ἄνθρωπον μήτε φρόνιμον μήτε ἄφρονα εἶναι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ὡμολόγησα γάρ.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν δύο γε ὑπεναντία ἑνὶ πράγματι πῶς ἂν εἴη;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐδαμῶς.
                <milestone n="139c" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀφροσύνη ἄρα καὶ μανία κινδυνεύει ταὐτὸν εἶναι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαίνεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                πάντας οὖν ἂν φάντες, ὦ Ἀλκιβιάδη, τοὺς ἄφρονας μαίνεσθαι ὀρθῶς ἂν φαίημεν: αὐτίκα τῶν σῶν ἡλικιωτῶν εἴ τινες τυγχάνουσιν ἄφρονες ὄντες, ὥσπερ εἰσί, καὶ τῶν ἔτι πρεσβυτέρων. ἐπεὶ φέρε πρὸς Διός, οὐκ οἴει τῶν ἐν τῇ πόλει ὀλίγους μὲν εἶναι τοὺς φρονίμους, ἄφρονας δὲ δὴ τοὺς πολλούς, οὓς δὴ σὺ μαινομένους καλεῖς;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οἴει ἂν οὖν χαίροντας ἡμᾶς εἶναι μετὰ τοσούτων
                <milestone n="139d" unit="section"/>
                μαινομένων πολιτευομένους, καὶ οὐκ ἂν παιομένους καὶ βαλλομένους, καὶ ἅπερ εἰώθασιν οἱ μαινόμενοι διαπράττεσθαι, πάλαι δὴ δίκην δεδωκέναι; ἀλλὰ ὅρα, ὦ μακάριε, μὴ οὐχ οὕτως ταῦτ᾽ ἔχει.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς ἂν οὖν ποτ᾽ ἔχοι, ὦ Σώκρατες; κινδυνεύει γὰρ οὐχ οὕτως ἔχειν ὥσπερ ᾠήθην.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδ᾽ ἐμοὶ δοκεῖ. ἀλλὰ τῇδέ πῃ ἀθρητέον.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῇ ποτε λέγεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐγὼ δή σοί γε ἐρῶ. ὑπολαμβάνομέν γέ τινας εἶναι νοσοῦντας: ἢ οὔ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ μὲν οὖν.
                <milestone n="139e" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν δοκεῖ σοι ἀναγκαῖον εἶναι τὸν νοσοῦντα ποδαγρᾶν ἢ πυρέττειν ἢ ὀφθαλμιᾶν, ἢ οὐκ ἂν δοκεῖ σοι καὶ μηδὲν τούτων πεπονθὼς ἑτέραν νόσον νοσεῖν; πολλαὶ γὰρ δήπου γέ εἰσι, καὶ οὐχ αὗται μόναι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔμοιγε δοκοῦσιν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὀφθαλμία σοι οὖν δοκεῖ πᾶσα νόσος εἶναι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν καὶ πᾶσα νόσος ὀφθαλμία;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα ἔμοιγε: ἀπορῶ μέντοι γε πῶς λέγω.
                <milestone unit="page" n="140"/>
                <milestone n="140a" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ ἐὰν ἔμοιγε προσέχῃς τὸν νοῦν, σύν τε δύο σκεπτομένω τυχὸν εὑρήσομεν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλὰ προσέχω, ὦ Σώκρατες, εἰς δύναμιν τὴν ἐμήν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ὡμολογήθη ἡμῖν ὀφθαλμία μὲν πᾶσα νόσος εἶναι, νόσος μέντοι οὐκ εἶναι πᾶσα ὀφθαλμία;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ὡμολογήθη.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ ὀρθῶς γέ μοι δοκεῖ ὁμολογηθῆναι. καὶ γὰρ οἱ πυρέττοντες πάντες νοσοῦσιν, οὐ μέντοι οἱ νοσοῦντες πάντες πυρέττουσιν οὐδὲ ποδαγρῶσιν οὐδέ γε ὀφθαλμιῶσιν,
                <milestone n="140b" unit="section"/>
                οἶμαι: ἀλλὰ νόσος μὲν πᾶν τὸ τοιοῦτόν ἐστι, διαφέρειν δέ φασιν οὓς δὴ καλοῦμεν ἰατροὺς τὴν ἀπεργασίαν αὐτῶν. οὐ γὰρ πᾶσιν οὔτε ὅμοιαι οὔτε ὁμοίως διαπράττονται, ἀλλὰ κατὰ τὴν αὑτῆς δύναμιν ἑκάστη: νόσοι μέντοι πᾶσαί εἰσιν. ὥσπερ δημιουργούς τινας ὑπολαμβάνομεν: ἢ οὔ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τοὺς σκυτοτόμους καὶ τέκτονας καὶ ἀνδριαντοποιοὺς καὶ ἑτέρους παμπληθεῖς, οὓς τί δεῖ καθ᾽ ἕκαστα λέγειν; ἔχουσι δ᾽ οὖν διειληφότες δημιουργίας μέρη, καὶ
                <milestone n="140c" unit="section"/>
                πάντες οὗτοί εἰσι δημιουργοί, οὐ μέντοι εἰσὶ τέκτονές γε οὐδὲ σκυτοτόμοι οὐδ᾽ ἀνδριαντοποιοί, οἳ σύμπαντές εἰσι δημιουργοί.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὕτως μὲν τοίνυν καὶ τὴν ἀφροσύνην διειληφότες εἰσί, καὶ τοὺς μὲν πλεῖστον αὐτῆς μέρος ἔχοντας μαινομένους καλοῦμεν, τοὺς δ᾽ ὀλίγον ἔλαττον ἠλιθίους τε καὶ ἐμβροντήτους: οἱ δὲ ἐν εὐφημοτάτοις ὀνόμασι βουλόμενοι κατονομάζειν οἱ μὲν μεγαλοψύχους, οἱ δὲ εὐήθεις, ἕτεροι δὲ
                <milestone n="140d" unit="section"/>
                ἀκάκους καὶ ἀπείρους καὶ ἐνεούς: εὑρήσεις δὲ καὶ ἕτερα πολλὰ ἀναζητῶν ὀνόματα. πάντα δὲ ταῦτα ἀφροσύνη ἐστίν, διαφέρει δέ, ὥσπερ τέχνη τέχνης ἡμῖν κατεφαίνετο καὶ νόσος νόσου: ἢ πῶς σοι δοκεῖ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἐμοὶ μὲν οὕτως.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἀπ᾽ ἐκείνου πάλιν ἐπανέλθωμεν. ἦν γὰρ δήπου καὶ ἐν ἀρχῇ τοῦ λόγου, σκεπτέον εἶναι τοὺς ἄφρονάς τε καὶ φρονίμους, τίνες ποτ᾽ εἰσίν. ὡμολόγητο γὰρ εἶναί τινας: ἦ γὰρ οὔ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί, ὡμολόγηται.
                <milestone n="140e" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν τούτους φρονίμους ὑπολαμβάνεις, οἳ ἂν εἰδῶσιν ἅττα δεῖ πράττειν καὶ λέγειν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἄφρονας δὲ ποτέρους; ἆρά γε τοὺς μηδέτερα τούτων εἰδότας;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τούτους.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν οἵ γε μὴ εἰδότες μηδέτερα τούτων λήσουσιν αὑτοὺς καὶ λέγοντες καὶ πράττοντες ἅττα μὴ δεῖ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαίνεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                τούτων μέντοι ἔλεγον, ὦ Ἀλκιβιάδη, καὶ τὸν
                <milestone unit="page" n="141"/>
                <milestone n="141a" unit="section"/>
                Οἰδίπουν εἶναι τῶν ἀνθρώπων: εὑρήσεις δ᾽ ἔτι καὶ τῶν νῦν πολλοὺς οὐκ ὀργῇ κεχρημένους, ὥσπερ ἐκεῖνον, οὐδ᾽ οἰομένους κακά σφισιν εὔχεσθαι, ἀλλ᾽ ἀγαθά. ἐκεῖνος μὲν ὥσπερ οὐδ᾽ ηὔχετο, οὐδ᾽ ᾤετο: ἕτεροι δέ τινές εἰσιν οἳ τἀναντία τούτων πεπόνθασιν. ἐγὼ μὲν γὰρ οἶμαί σε πρῶτον, εἴ σοι ἐμφανὴς γενόμενος ὁ θεὸς πρὸς ὃν τυγχάνεις πορευόμενος, ἐρωτήσειεν, πρὶν ὁτιοῦν εὔξασθαί σε, εἰ ἐξαρκέσει σοι τύραννον γενέσθαι τῆς Ἀθηναίων πόλεως: εἰ δὲ τοῦτο φαῦλον ἡγήσαιο καὶ μὴ μέγα τι, προσθείη καὶ
                <milestone n="141b" unit="section"/>
                πάντων τῶν Ἑλλήνων: εἰ δέ σε ὁρῴη ἔτι ἔλαττον δοκοῦντα ἔχειν, εἰ μὴ καὶ πάσης Εὐρώπης, ὑποσταίη σοι καὶ τοῦτο, καὶ τοῦτο μὴ μόνον ὑποσταίη, ἀλλ᾽ αὐθημερόν σου βουλομένου ὡς πάντας αἰσθήσεσθαι ὅτι Ἀλκιβιάδης ὁ Κλεινίου τύραννός ἐστιν: αὐτὸν οἶμαι ἄν σε ἀπιέναι περιχαρῆ γενόμενον, ὡς τῶν μεγίστων ἀγαθῶν κεκυρηκότα.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἐγὼ μὲν οἶμαι, ὦ Σώκρατες, κἂν ἄλλον ὁντινοῦν, εἴπερ τοιαῦτα συμβαίη αὐτῷ.
                <milestone n="141c" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ μέντοι ἀντί γε τῆς σῆς ψυχῆς οὐδ᾽ ἂν τὴν πάντων Ἑλλήνων τε καὶ βαρβάρων χώραν τε καὶ τυραννίδα βουληθείης σοι γενέσθαι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐκ οἶμαι ἔγωγε. πῶς γὰρ ἄν, μηθέν γέ τι μέλλων αὐτοῖς χρήσεσθαι;
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δ᾽ εἰ μέλλοις κακῶς τε καὶ βλαβερῶς χρῆσθαι; οὐδ᾽ ἂν οὕτως;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὁρᾷς οὖν ὡς οὐκ ἀσφαλὲς οὔτε τὰ διδόμενα εἰκῇ δέχεσθαί τε οὔτε αὐτὸν εὔχεσθαι γενέσθαι, εἴ γέ τις
                <milestone n="141d" unit="section"/>
                βλάπτεσθαι μέλλοι διὰ ταῦτα ἢ τὸ παράπαν τοῦ βίου ἀπαλλαγῆναι. πολλοὺς δ᾽ ἂν ἔχοιμεν εἰπεῖν, ὅσοι τυραννίδος ἐπιθυμήσαντες ἤδη καὶ σπουδάσαντες τοῦτ᾽ αὐτοῖς παραγενέσθαι, ὡς ἀγαθόν τι πράξαντες, διὰ τὴν τυραννίδα ἐπιβουλευθέντες τὸν βίον ἀφῃρέθησαν. οἶμαι δέ σε οὐκ ἀνήκοον εἶναι ἔνιά γε
                <quote type="Verse paraphrase">
                    χθιζά τε καὶ πρωιζὰ
                </quote>
                <bibl n="Hom. Il. 2.303">
                    Hom. Il. 2.303
                </bibl>
                γεγενημένα, ὅτε Ἀρχέλαον τὸν Μακεδόνων τύραννον τὰ παιδικά, ἐρασθέντα τῆς τυραννίδος οὐθὲν ἧττον ἤπερ ἐκεῖνος τῶν παιδικῶν, ἀπέκτεινε τὸν ἐραστὴν ὡς τύραννός τε καὶ εὐδαίμων
                <milestone n="141e" unit="section"/>
                ἀνὴρ ἐσόμενος: κατασχὼν δὲ τρεῖς ἢ τέτταρας ἡμέρας τὴν τυραννίδα πάλιν αὐτὸς ἐπιβουλευθεὶς ὑφ᾽ ἑτέρων τινῶν ἐτελεύτησεν. ὁρᾷς δὴ καὶ τῶν ἡμετέρων πολιτῶν—ταῦτα γὰρ οὐκ ἄλλων ἀκηκόαμεν, ἀλλ᾽ αὐτοὶ παρόντες οἴδαμεν—
                <milestone unit="page" n="142"/>
                <milestone n="142a" unit="section"/>
                ὅσοι στρατηγίας ἐπιθυμήσαντες ἤδη καὶ τυχόντες αὐτῆς οἱ μὲν ἔτι καὶ νῦν φυγάδες τῆσδε τῆς πόλεώς εἰσιν, οἱ δὲ τὸν βίον ἐτελεύτησαν: οἱ δὲ ἄριστα δοκοῦντες αὐτῶν πράττειν διὰ πολλῶν κινδύνων ἐλθόντες καὶ φόβων οὐ μόνον ἐν ταύτῃ τῇ στρατηγίᾳ, ἀλλ᾽ ἐπεὶ εἰς τὴν ἑαυτῶν κατῆλθον, ὑπὸ τῶν συκοφαντῶν πολιορκούμενοι πολιορκίαν οὐδὲν ἐλάττω τῆς ὑπὸ τῶν πολεμίων διετέλεσαν, ὥστε ἐνίους αὐτῶν εὔχεσθαι ἀστρατηγήτους εἶναι μᾶλλον ἢ ἐστρατηγηκέναι.
                <milestone n="142b" unit="section"/>
                εἰ μὲν οὖν ἦσαν οἱ κίνδυνοί τε καὶ πόνοι φέροντες εἰς ὠφέλειαν, εἶχεν ἄν τινα λόγον: νῦν δὲ καὶ πολὺ τοὐναντίον. εὑρήσεις δὲ καὶ περὶ τέκνων τὸν αὐτὸν τρόπον, εὐξαμένους τινὰς ἤδη γενέσθαι καὶ γενομένων εἰς συμφοράς τε καὶ λύπας τὰς μεγίστας καταστάντας. οἱ μὲν γὰρ μοχθηρῶν διὰ τέλους ὄντων τῶν τέκνων ὅλον τὸν βίον λυπούμενοι διήγαγον: τοὺς δὲ χρηστῶν μὲν γενομένων,
                <milestone n="142c" unit="section"/>
                συμφοραῖς δὲ χρησαμένων ὥστε στερηθῆναι, καὶ τούτους οὐδὲν εἰς ἐλάττονας δυστυχίας καθεστηκότας ἤπερ ἐκείνους καὶ βουλομένους ἂν ἀγένητα μᾶλλον εἶναι ἢ γενέσθαι. ἀλλ᾽ ὅμως τούτων τε καὶ ἑτέρων πολλῶν ὁμοιοτρόπων τούτοις οὕτω σφόδρα καταδήλων ὄντων, σπάνιον εὑρεῖν ὅστις ἂν ἢ διδομένων ἀπόσχοιτο ἢ μέλλων δι᾽ εὐχῆς τεύξεσθαι παύσαιτο ἂν εὐχόμενος: οἱ δὲ πολλοὶ οὔτε ἂν τυραννίδος διδομένης ἀπόσχοιντο ἂν οὔτε στρατηγίας οὐδ᾽ ἑτέρων
                <milestone n="142d" unit="section"/>
                πολλῶν, ἃ παρόντα βλάπτει μᾶλλον ἢ ὠφελεῖ, ἀλλὰ κἂν εὔξαιντο ἂν γενέσθαι, εἴ τῳ μὴ παρόντα τυγχάνει: ὀλίγον δὲ ἐπισχόντες ἐνίοτε παλινῳδοῦσιν, ἀνευχόμενοι ἅττ᾽ ἂν τὸ πρῶτον εὔξωνται. ἐγὼ μὲν οὖν ἀπορῶ μὴ ὡς ἀληθῶς μάτην θεοὺς ἄνθρωποι
                <term>
                    αἰτιῶνται
                </term>
                , ἐξ ἐκείνων φάμενοι
                <term>
                    κακά
                </term>
                σφισιν εἶναι:
                <quote type="verse paraphrase">
                    οἱ δὲ καὶ αὐτοὶ σφῇσιν
                </quote>
                <bibl n="Hom. Od. 1.32">
                    Hom. Od 1.32
                </bibl>
                εἴτε
                <quote type="verse paraphrase">
                    ἀτασθαλίαισιν
                </quote>
                <bibl n="Hom. Od. 1.32">
                    Hom. Od 1.32
                </bibl>
                εἴτε ἀφροσύναις χρὴ εἰπεῖν,
                <quote type="verse paraphrase">
                    ὑπὲρ μόρον
                </quote>
                <bibl n="Hom. Od. 1.32">
                    Hom. Od 1.32
                </bibl>
                <milestone n="142e" unit="section"/>
                <quote type="continued">
                    ἄλγε᾽ ἔχουσι
                </quote>
                . κινδυνεύει γοῦν, ὦ Ἀλκιβιάδη, φρόνιμός τις εἶναι ἐκεῖνος ὁ ποιητής, ὃς δοκεῖ μοι φίλοις ἀνοήτοις τισὶ χρησάμενος, ὁρῶν αὐτοὺς καὶ πράττοντας καὶ εὐχομένους ἅπερ οὐ βέλτιον ἦν, ἐκείνοις δὲ ἐδόκει, κοινῇ ὑπὲρ ἁπάντων αὐτῶν εὐχὴν ποιήσασθαι: λέγει δέ πως ὡδί—
                <milestone unit="page" n="143"/>
                <milestone n="143a" unit="section"/>
                <cit>
                    <quote type="verse">
                        <l met="u">
                            Ζεῦ βασιλεῦ, τὰ μὲν ἐσθλά, φησί, καὶ εὐχομένοις
                        </l>
                        <l>
                            καὶ ἀνεύκτοις
                        </l>
                        <l>
                            ἄμμι δίδου, τὰ δὲ δειλὰ καὶ εὐχομένοις ἀπαλέξειν
                        </l>
                    </quote>
                    <bibl>
                        Anth. Pal. 10.108
                    </bibl>
                </cit>
                κελεύει. ἐμοὶ μὲν οὖν καλῶς δοκεῖ καὶ ἀσφαλῶς λέγειν ὁ ποιητής: σὺ δ᾽ εἴ τι ἐν νῷ ἔχεις πρὸς ταῦτα, μὴ σιώπα.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                χαλεπόν, ὦ Σώκρατες, ἐστὶν ἀντιλέγειν πρὸς τὰ καλῶς εἰρημένα: ἐκεῖνο δ᾽ οὖν ἐννοῶ, ὅσων κακῶν αἰτία ἡ ἄγνοια τοῖς ἀνθρώποις, ὁπότε, ὡς ἔοικε, λελήθαμεν ἡμᾶς
                <milestone n="143b" unit="section"/>
                αὐτοὺς διὰ ταύτην καὶ πράττοντες καὶ τό γε ἔσχατον εὐχόμενοι ἡμῖν αὐτοῖς τὰ κάκιστα. ὅπερ οὖν οὐδεὶς ἂν οἰηθείη, ἀλλὰ τοῦτό γε πᾶς ἂν οἴοιτο ἱκανὸς εἶναι, αὐτὸς αὑτῷ τὰ βέλτιστα εὔξασθαι, ἀλλ᾽ οὐ τὰ κάκιστα. τοῦτο μὲν γὰρ ὡς ἀληθῶς κατάρᾳ τινὶ ἀλλ᾽ οὐκ εὐχῇ ὅμοιον ἂν εἴη.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ ἴσως, ὦ βέλτιστε, φαίη ἄν τις ἀνήρ, ὃς ἐμοῦ τε καὶ σοῦ σοφώτερος ὢν τυγχάνοι, οὐκ ὀρθῶς ἡμᾶς
                <milestone n="143c" unit="section"/>
                λέγειν, οὕτως εἰκῇ ψέγοντας ἄγνοιαν, εἴ γε μὴ προσθείημεν τὴν ἔστιν ὧν τε ἄγνοιαν καὶ ἔστιν οἷς καὶ ἔχουσί πως ἀγαθόν, ὥσπερ ἐκείνοις κακόν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς λέγεις; ἔστι γὰρ ὁτιοῦν πρᾶγμα ὅτῳ δὴ ὁπωσοῦν ἔχοντι ἄμεινον ἀγνοεῖν ἢ γιγνώσκειν;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔμοιγε δοκεῖ: σοὶ δ᾽ οὔ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ μέντοι μὰ Δία.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ μὴν οὐδὲ ἐκεῖνό σου καταγνώσομαι, ἐθέλειν ἄν σε πρὸς τὴν ἑαυτοῦ μητέρα διαπεπρᾶχθαι ἅπερ Ὀρέστην φασὶ καὶ τὸν Ἀλκμέωνα καὶ εἰ δή τινες ἄλλοι ἐκείνοις
                <milestone n="143d" unit="section"/>
                τυγχάνουσι ταὐτὰ διαπεπραγμένοι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                εὐφήμει πρὸς Διός, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὔτοι τὸν λέγοντα, ὦ Ἀλκιβιάδη, ὡς οὐκ ἂν ἐθέλοις σοι ταῦτα πεπρᾶχθαι, εὐφημεῖν δεῖ σε κελεύειν, ἀλλὰ μᾶλλον πολύ, εἴ τις τὰ ἐναντία λέγοι, ἐπειδὴ οὕτω σοι δοκεῖ σφόδρα δεινὸν εἶναι τὸ πρᾶγμα, ὥστ᾽ οὐδὲ ῥητέον εἶναι οὕτως εἰκῇ. δοκεῖς δ᾽ ἂν τὸν Ὀρέστην, εἰ ἐτύγχανε φρόνιμος ὢν καὶ εἰδὼς ὅτι βέλτιστον ἦν αὐτῷ πράττειν, τολμῆσαι ἄν τι τούτων διαπράξασθαι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
                <milestone n="143e" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδέ γε ἄλλον οἶμαι οὐδένα.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ μέντοι.
            </p>
        </sp>
        <sp>
            <speaker>
                Σωκράτης
            </speaker>
            <p>
                κακὸν ἄρα, ὡς ἔοικεν, ἐστὶν ἡ τοῦ βελτίστου ἄγνοια καὶ τὸ ἀγνοεῖν τὸ βέλτιστον.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔμοιγε δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ ἐκείνῳ καὶ τοῖς ἄλλοις ἅπασιν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φημί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔτι τοίνυν καὶ τόδε ἐπισκεψώμεθα: εἴ σοι αὐτίκα μάλα παρεσταίη, οἰηθέντι βέλτιον εἶναι, Περικλέα τὸν σεαυτοῦ ἐπίτροπόν τε καὶ φίλον, ἐγχειρίδιον λαβόντα,
                <milestone unit="page" n="144"/>
                <milestone n="144a" unit="section"/>
                ἐλθόντα ἐπὶ τὰς θύρας, εἰπεῖν εἰ ἔνδον ἐστί, βουλόμενον ἀποκτεῖναι αὐτὸν ἐκεῖνον, ἄλλον δὲ μηδένα: οἱ δὲ φαῖεν ἔνδον εἶναι—καὶ οὐ λέγω ἐθέλειν ἄν σε τούτων τι πράττειν: ἀλλ᾽ εἰ, οἶμαι, δόξει σοι, ὅπερ οὐθὲν κωλύει δήπου τῷ γε ἀγνοοῦντι τὸ βέλτιστον παραστῆναί ποτε δόξαν, ὥστε οἰηθῆναι καὶ τὸ κάκιστόν ποτε βέλτιστον εἶναι: ἢ οὐκ ἂν δοκεῖ σοι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰ οὖν παρελθὼν εἴσω καὶ ἰδὼν αὐτὸν ἐκεῖνον
                <milestone n="144b" unit="section"/>
                ἀγνοήσαις τε καὶ οἰηθείης ἂν ἄλλον εἶναί τινα, ἆρ᾽ ἔτι ἂν αὐτὸν τολμήσαις ἀποκτεῖναι;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ μὰ τὸν Δία, οὐκ ἄν μοι δοκῶ.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐ γὰρ δήπου τὸν ἐντυχόντα, ἀλλ᾽ αὐτὸν ἐκεῖνον ὃν ἠβούλου. ἦ γάρ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ εἰ πολλάκις ἐγχειροῖς, αἰεὶ δὲ ἀγνοοῖς τὸν Περικλέα, ὁπότε μέλλοις τοῦτο πράττειν, οὔποτε ἂν ἐπίθοιο αὐτῷ.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; τὸν Ὀρέστην δοκεῖς ἄν ποτε τῇ μητρὶ ἐπιθέσθαι, εἴ γε ὡσαύτως ἠγνόησεν;
                <milestone n="144c" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐκ οἶμαι ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐ γὰρ δήπου οὐδ᾽ ἐκεῖνος τὴν προστυχοῦσαν γυναῖκα οὐδὲ τὴν ὁτουοῦν μητέρα διενοεῖτο ἀποκτεῖναι, ἀλλὰ τὴν αὐτὸς αὑτοῦ.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔστι ταῦτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀγνοεῖν ἄρα τά γε τοιαῦτα βέλτιον τοῖς οὕτω διακειμένοις καὶ τοιαύτας δόξας ἔχουσιν.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαίνεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὁρᾷς οὖν ὅτι ἡ ἔστιν ὧν τε ἄγνοια καὶ ἔστιν οἷς καὶ ἔχουσί πως ἀγαθόν, ἀλλ᾽ οὐ κακόν, ὥσπερ ἄρτι σοι ἐδόκει;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔοικεν.
                <milestone n="144d" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔτι τοίνυν εἰ βούλει τὸ μετὰ τοῦτο ἐπισκοπεῖν, ἄτοπον ἂν ἴσως ἄν σοι δόξειεν εἶναι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                τί μάλιστα, ὦ Σώκρατες;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅτι, ὡς ἔπος εἰπεῖν, κινδυνεύει τό γε τῶν ἄλλων ἐπιστημῶν κτῆμα, ἐάν τις ἄνευ τοῦ βελτίστου κεκτημένος ᾖ, ὀλιγάκις μὲν ὠφελεῖν, βλάπτειν δὲ τὰ πλείω τὸν ἔχοντα αὐτό. σκόπει δὲ ὧδε. ἆρ᾽ οὐκ ἀναγκαῖόν σοι δοκεῖ εἶναι, ὅταν τι μέλλωμεν ἤτοι πράττειν ἢ λέγειν, οἰηθῆναι δεῖν πρῶτον ἡμᾶς εἰδέναι ἢ τῷ ὄντι εἰδέναι τοῦθ᾽ ὃ ἂν προχειροτέρως
                <milestone n="144e" unit="section"/>
                μέλλωμεν ἢ λέγειν ἢ πράττειν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔμοιγε δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν οἱ ῥήτορες αὐτίκα ἤτοι εἰδότες συμβουλεύειν ἢ οἰηθέντες εἰδέναι συμβουλεύουσιν ἡμῖν ἑκάστοτε, οἱ μὲν περὶ πολέμου τε καὶ εἰρήνης, οἱ δὲ περὶ τειχῶν οἰκοδομίας ἢ καὶ λιμένων κατασκευῆς: ἑνὶ δὲ λόγῳ, ὅσα δή ποτε ἡ
                <milestone unit="page" n="145"/>
                <milestone n="145a" unit="section"/>
                πόλις πράττει πρὸς ἄλλην πόλιν ἢ αὐτὴ καθ᾽ αὑτήν, ἀπὸ τῆς τῶν ῥητόρων συμβουλῆς πάντα γίγνεται.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀληθῆ λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅρα τοίνυν καὶ τὰ ἐπὶ τούτοις.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἂν δυνηθῶ.
            </p>
        </sp>
        <sp>
            <speaker>
                Σωκράτης
            </speaker>
            <p>
                καλεῖς γὰρ δήπου φρονίμους τε καὶ ἄφρονας;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τοὺς μὲν πολλοὺς ἄφρονας, τοὺς δ᾽ ὀλίγους φρονίμους;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὕτως.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν πρός τι ἀποβλέπων ἀμφοτέρους;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
                <milestone n="145b" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν τὸν τοιοῦτον συμβουλεύειν εἰδότα, χωρὶς τοῦ πότερον βέλτιον καὶ ὅτε βέλτιον, φρόνιμον καλεῖς;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδέ γε οἶμαι ὅστις τὸ πολεμεῖν αὐτὸ οἶδε χωρὶς τοῦ ὁπότε βέλτιον καὶ τοσοῦτον χρόνον ὅσον βέλτιον. ἦ γάρ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν οὐδὲ εἴ τίς τινα ἀποκτεινύναι οἶδεν οὐδὲ χρήματα ἀφαιρεῖσθαι καὶ φυγάδα ποιεῖν τῆς πατρίδος, χωρὶς τοῦ ὁπότε βέλτιον καὶ ὅντινα βέλτιον;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ μέντοι.
                <milestone n="145c" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅστις ἄρα τι τῶν τοιούτων οἶδεν, ἐὰν μὲν παρέπηται αὐτῷ ἡ τοῦ βελτίστου ἐπιστήμη—αὕτη δ᾽ ἦν ἡ αὐτὴ δήπου ἥπερ καὶ ἡ τοῦ ὠφελίμου: ἦ γάρ;—
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                φρόνιμον δέ γε αὐτὸν φήσομεν καὶ ἀποχρῶντα σύμβουλον καὶ τῇ πόλει καὶ αὐτὸν αὑτῷ: τὸν δὲ μὴ τοιοῦτον τἀναντία τούτων. ἢ πῶς δοκεῖ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἐμοὶ μὲν οὕτως.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δ᾽ εἴ τις ἱππεύειν ἢ τοξεύειν οἶδεν, ἢ αὖ πυκτεύειν ἢ παλαίειν ἤ τι τῆς ἄλλης ἀγωνίας ἢ καὶ ἄλλο τι
                <milestone n="145d" unit="section"/>
                τῶν τοιούτων ὅσα τέχνῃ οἴδαμεν, τί καλεῖς ὃς ἂν εἰδῇ τὸ κατὰ ταύτην τὴν τέχνην βέλτιον γιγνόμενον; ἆρ᾽ οὐ τὸν κατὰ τὴν ἱππικὴν ἱππικόν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸν δέ γε οἶμαι κατὰ τὴν πυκτικὴν πυκτικόν, τὸν δὲ κατ᾽ αὐλητικὴν αὐλητικόν, καὶ τἆλλα δήπου ἀνὰ λόγον τούτοις: ἢ ἄλλως πως;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὔκ, ἀλλ᾽ οὕτως.
            </p>
        </sp>
        <sp>
            <speaker>
                Σωκράτης
            </speaker>
            <p>
                δοκεῖ οὖν σοι ἀναγκαῖον εἶναι τὸν περὶ τούτων τι ἐπιστήμονα ὄντα ἄρα καὶ ἄνδρα φρόνιμον εἶναι, ἢ πολλοῦ
                <milestone n="145e" unit="section"/>
                φήσομεν ἐνδεῖν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πολλοῦ μέντοι νὴ Δία.
            </p>
        </sp>
        <sp>
            <speaker>
                Σωκράτης
            </speaker>
            <p>
                ποίαν οὖν οἴει πολιτείαν εἶναι τοξοτῶν τε ἀγαθῶν καὶ αὐλητῶν, ἔτι δὲ καὶ ἀθλητῶν τε καὶ τῶν ἄλλων τεχνιτῶν, ἀναμεμειγμένων δ᾽ ἐν τούτοις οὓς ἄρτι εἰρήκαμεν τῶν τε αὐτὸ τὸ πολεμεῖν εἰδότων καὶ αὐτὸ τὸ ἀποκτεινύναι, πρὸς δὲ καὶ ἀνδρῶν ῥητορικῶν πολιτικὸν φύσημα φυσώντων, ἁπάντων δὲ τούτων ὄντων ἄνευ τῆς τοῦ βελτίστου ἐπιστήμης καὶ τοῦ εἰδότος, ὁπότε βέλτιον ἑνὶ ἑκάστῳ τούτων
                <milestone unit="page" n="146"/>
                <milestone n="146a" unit="section"/>
                χρῆσθαι καὶ πρὸς τίνα;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαύλην τινὰ ἔγωγε, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                φαίης γε ἂν οἶμαι ὁπόταν ὁρῴης ἕνα ἕκαστον αὐτῶν φιλοτιμούμενόν τε καὶ νέμοντα τὸ πλεῖστον τῆς πολιτείας
                <quote type="verse">
                    <l met="iambic">
                        . . . τούτῳ μέρος,
                    </l>
                    <l>
                        ἵν᾽ αὐτὸς αὑτοῦ τυγχάνει κράτιστος ὤν:
                    </l>
                </quote>
                <bibl>
                    Eur. Antiope
                </bibl>
                λέγω δὲ τὸ κατ᾽ αὐτὴν τὴν τέχνην βέλτιστον γιγνόμενον: τοῦ δὲ τῇ πόλει τε καὶ αὐτὸν αὑτῷ βελτίστου ὄντος τὰ πολλὰ διημαρτηκότα, ἅτε οἶμαι ἄνευ νοῦ δόξῃ πεπιστευκότα.
                <milestone n="146b" unit="section"/>
                οὕτως δὲ τούτων ἐχόντων, ἆρα οὐκ ἂν ὀρθῶς λέγοιμεν φάντες πολλῆς ταραχῆς τε καὶ ἀνομίας μεστὴν εἶναι τὴν τοιαύτην πολιτείαν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ὀρθῶς μέντοι νὴ Δία.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἀναγκαῖον ἡμῖν ἐδόκει οἰηθῆναι δεῖν πρῶτον ἡμᾶς εἰδέναι ἢ τῷ ὄντι εἰδέναι τοῦτο ὃ ἂν προχείρως μέλλωμεν ἢ πράττειν ἢ λέγειν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἐδόκει.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν κἂν μὲν πράττῃ ἅ τις οἶδεν ἢ δοκεῖ εἰδέναι, παρέπηται δὲ τὸ ὠφελίμως, καὶ λυσιτελούντως ἡμᾶς ἕξειν
                <milestone n="146c" unit="section"/>
                καὶ τῇ πόλει καὶ αὐτὸν αὑτῷ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐὰν δέ γ᾽ οἶμαι τἀναντία τούτων, οὔτε τῇ πόλει οὔτ᾽ αὐτὸν αὑτῷ;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὐ δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; καὶ νῦν ἔτι ὡσαύτως σοι δοκεῖ ἢ ἄλλως πως;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                οὔκ, ἀλλ᾽ οὕτως.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν ἔφησθα καλεῖν τοὺς μὲν πολλοὺς ἄφρονας, τοὺς δ᾽ ὀλίγους φρονίμους;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν φαμεν πάλιν τοὺς πολλοὺς διημαρτηκέναι τοῦ βελτίστου, ὡς τὰ πολλά γε οἶμαι ἄνευ νοῦ δόξῃ πεπιστευκότας.
                <milestone n="146d" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                φαμὲν γάρ.
            </p>
        </sp>
        <sp>
            <speaker>
                Σωκράτης
            </speaker>
            <p>
                Λυσιτελεῖ ἄρα τοῖς πολλοῖς μήτ᾽ εἰδέναι μηδὲν μήτ᾽ οἴεσθαι εἰδέναι, εἴπερ γε μᾶλλον προθυμήσονται πράττειν μὲν ταῦτα ἅττ᾽ ἂν εἰδῶσιν ἢ οἰηθῶσιν εἰδέναι, πράττοντες δὲ βλάπτεσθαι τὰ πλείω μᾶλλον ἢ ὠφελεῖσθαι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀληθέστατα λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὁρᾷς οὖν, ὅτε γ᾽ ἔφην κινδυνεύειν τό γε τῶν ἄλλων
                <milestone n="146e" unit="section"/>
                ἐπιστημῶν κτῆμα, ἐάν τις ἄνευ τῆς τοῦ βελτίστου ἐπιστήμης κεκτημένος ᾖ, ὀλιγάκις μὲν ὠφελεῖν, βλάπτειν δὲ τὰ πλείω τὸν ἔχοντα αὐτό, ἆρ᾽ οὐχὶ τῷ ὄντι ὀρθῶς ἐφαινόμην λέγων;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                καὶ εἰ μὴ τότε, ἀλλὰ νῦν μοι δοκεῖ, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                δεῖ ἄρα καὶ πόλιν καὶ ψυχὴν τὴν μέλλουσαν ὀρθῶς βιώσεσθαι ταύτης τῆς ἐπιστήμης ἀντέχεσθαι, ἀτεχνῶς ὥσπερ ἀσθενοῦντα ἰατροῦ ἤ τινος κυβερνήτου τὸν ἀσφαλῶς
                <milestone unit="page" n="147"/>
                <milestone n="147a" unit="section"/>
                μέλλοντα πλεῖν. ἄνευ γὰρ ταύτης, ὅσῳπερ ἂν λαμπρότερον ἐπουρίσῃ τὸ τῆς τύχης ἢ περὶ χρημάτων κτῆσιν ἢ σώματος ῥώμην ἢ καὶ ἄλλο τι τῶν τοιούτων, τοσούτῳ μείζω ἁμαρτήματα ἀπ᾽ αὐτῶν ἀναγκαῖόν ἐστιν, ὡς ἔοικε, γίγνεσθαι. ὁ δὲ δὴ τὴν καλουμένην πολυμαθίαν τε καὶ πολυτεχνίαν κεκτημένος, ὀρφανὸς δὲ ὢν ταύτης τῆς ἐπιστήμης, ἀγόμενος δὲ ὑπὸ μιᾶς ἑκάστης τῶν ἄλλων, ἆρ᾽ οὐχὶ τῷ ὄντι δικαίως πολλῷ χειμῶνι χρήσεται, ἅτε οἶμαι ἄνευ κυβερνήτου
                <milestone n="147b" unit="section"/>
                διατελῶν ἐν πελάγει, χρόνον οὐ μακρὸν βίου θέων; ὥστε συμβαίνειν μοι δοκεῖ καὶ ἐνταῦθα τὸ τοῦ ποιητοῦ, ὃ λέγει κατηγορῶν πού τινος, ὡς ἄρα
                <quote type="verse paraphrase">
                    πολλὰ
                </quote>
                <bibl>
                    Margites
                </bibl>
                μὲν
                <quote type="continued">
                    ἠπίστατο ἔργα, κακῶς δέ
                </quote>
                , φησίν,
                <quote type="continued">
                    ἠπίστατο πάντα
                </quote>
                .
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                καὶ τί δή ποτε συμβαίνει τὸ τοῦ ποιητοῦ, ὦ Σώκρατες; ἐμοὶ μὲν γὰρ οὐδ᾽ ὁτιοῦν δοκεῖ πρὸς λόγον εἰρηκέναι.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μάλα γε πρὸς λόγον: ἀλλ᾽ αἰνίττεται, ὦ βέλτιστε, καὶ οὗτος καὶ ἇλλοι δὲ ποιηταὶ σχεδόν τι πάντες. ἔστιν τε γὰρ φύσει ποιητικὴ ἡ σύμπασα αἰνιγματώδης καὶ
                <milestone n="147c" unit="section"/>
                οὐ τοῦ προστυχόντος ἀνδρὸς γνωρίσαι: ἔτι τε πρὸς τῷ φύσει τοιαύτη εἶναι, ὅταν λάβηται ἀνδρὸς φθονεροῦ τε καὶ μὴ βουλομένου ἡμῖν ἐνδείκνυσθαι ἀλλ᾽ ἀποκρύπτεσθαι ὅτι μάλιστα τὴν αὑτοῦ σοφίαν, ὑπερφυῶς δὴ τὸ χρῆμα ὡς δύσγνωστον φαίνεται, ὅτι ποτὲ νοοῦσιν ἕκαστος αὐτῶν. οὐ γὰρ δήπου Ὅμηρόν γε τὸν θειότατόν τε καὶ σοφώτατον ποιητὴν ἀγνοεῖν δοκεῖς ὡς οὐχ οἷόν τε ἦν ἐπίστασθαι κακῶς—ἐκεῖνος γάρ ἐστιν ὁ λέγων τὸν Μαργίτην πολλὰ
                <milestone n="147d" unit="section"/>
                μὲν ἐπίστασθαι, κακῶς δέ, φησί, πάντα ἠπίστατο—ἀλλ᾽ αἰνίττεται οἶμαι παράγων τὸ κακῶς μὲν ἀντὶ τοῦ κακοῦ, τὸ δὲ ἠπίστατο ἀντὶ τοῦ ἐπίστασθαι: γίγνεται οὖν συντεθὲν ἔξω μὲν τοῦ μέτρου, ἔστι δ᾽ ὅ γε βούλεται, ὡς πολλὰ μὲν ἠπίστατο ἔργα, κακὸν δ᾽ ἦν ἐπίστασθαι αὐτῷ πάντα ταῦτα. δῆλον οὖν ὅτι εἴπερ ἦν αὐτῷ κακὸν τὸ πολλὰ εἰδέναι, φαῦλός τις ὢν ἐτύγχανεν, εἴπερ γε πιστεύειν δεῖ τοῖς προειρημένοις λόγοις.
                <milestone n="147e" unit="section"/>
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλ᾽ ἐμοὶ μὲν δοκεῖ, ὦ Σώκρατες: ἦ χαλεπῶς γ᾽ ἂν ἄλλοις τισὶ πιστεύσαιμι λόγοις, εἴπερ μηδὲ τούτοις.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ ὀρθῶς γέ σοι δοκεῖ.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πάλιν αὖ μοι δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ φέρε πρὸς Διός—ὁρᾷς γὰρ δήπου τὴν ἀπορίαν ὅση τε καὶ οἵα, ταύτης δὲ καὶ σύ μοι δοκεῖς κεκοινωνηκέναι: μεταβαλλόμενός γέ τοι ἄνω καὶ κάτω οὐδ᾽ ὁτιοῦν παύῃ, ἀλλ᾽ ὅτι ἂν μάλιστά σοι δόξῃ, τοῦτο καὶ ἐκδεδυκέναι αὖ
                <milestone unit="page" n="148"/>
                <milestone n="148a" unit="section"/>
                καὶ οὐκέτι ὡσαύτως δοκεῖν—εἰ οὖν σοί γ᾽ ἔτι καὶ νῦν ἐμφανὴς γενόμενος ὁ θεὸς πρὸς ὃν τυγχάνεις πορευόμενος ἐρωτήσειε, πρὶν ὁτιοῦν εὔξασθαί σε, εἰ ἐξαρκέσει σοι ἐκείνων τι γενέσθαι ὧνπερ καὶ ἐν ἀρχῇ ἐλέγετο, εἴτε καὶ αὐτῷ σοι ἐπιτρέψειεν εὔξασθαι, τί ποτ᾽ ἂν οἴει ἢ τῶν παρ᾽ ἐκείνου διδομένων λαμβάνων ἢ αὐτὸς εὐξάμενος γενέσθαι τοῦ καιροῦ τυχεῖν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλὰ μὰ τοὺς θεούς, ἐγὼ μὲν οὐθὲν ἂν ἔχοιμί σοι εἰπεῖν, ὦ Σώκρατες, οὕτως: ἀλλὰ μάργον τί μοι δοκεῖ εἶναι,
                <milestone n="148b" unit="section"/>
                καὶ ὡς ἀληθῶς πολλῆς φυλακῆς, ὅπως μὴ λήσει τις αὑτὸν εὐχόμενος μὲν κακά, δοκῶν δὲ τἀγαθά, ἔπειτ᾽ ὀλίγον ἐπισχών, ὅπερ καὶ σὺ ἔλεγες, παλινῳδῇ, ἀνευχόμενος ἅττ᾽ ἂν τὸ πρῶτον εὔξηται.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν οὐχὶ εἰδώς τι πλέον ἡμῶν ὁ ποιητής, οὗ καὶ ἐν ἀρχῇ τοῦ λόγου ἐπεμνήσθην, τὰ δειλὰ καὶ εὐχομένοις ἀπαλέξειν ἐκέλευεν;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔμοιγε δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                τοῦτον μὲν τοίνυν, ὦ Ἀλκιβιάδη, καὶ Λακεδαιμόνιοι
                <milestone n="148c" unit="section"/>
                τὸν ποιητὴν ἐζηλωκότες, εἴτε καὶ αὐτοὶ οὕτως ἐπεσκεμμένοι, καὶ ἰδίᾳ καὶ δημοσίᾳ ἑκάστοτε παραπλησίαν εὐχὴν εὔχονται, τὰ καλὰ ἐπὶ τοῖς ἀγαθοῖς τοὺς θεοὺς διδόναι κελεύοντες αὖ σφίσιν αὐτοῖς: πλείω δ᾽ οὐδεὶς ἂν ἐκείνων εὐξαμένων ἀκούσειεν. τοιγαροῦν εἰς τὸ παρῆκον τοῦ χρόνου οὐδένων ἧττον εὐτυχεῖς εἰσιν ἄνθρωποι: εἰ δ᾽ ἄρα καὶ συμβέβηκεν αὐτοῖς ὥστε μὴ πάντα εὐτυχεῖν, ἀλλ᾽ οὖν οὐ διὰ
                <milestone n="148d" unit="section"/>
                τὴν ἐκείνων εὐχήν, ἐπὶ τοῖς θεοῖς δ᾽ ἐστὶν ὥστε οἶμαι καὶ διδόναι ἅττ᾽ ἄν τις εὐχόμενος τυγχάνῃ καὶ τἀναντία τούτων. βούλομαι δέ σοι καὶ ἕτερόν τι διηγήσασθαι, ὅ ποτε ἤκουσα[τῶν πρεσβυτέρων]τινῶν, ὡς Ἀθηναίοις καὶ Λακεδαιμονίοις διαφορᾶς γενομένης συνέβαινεν ἀεὶ τῇ πόλει ἡμῶν ὥστε καὶ κατὰ γῆν καὶ κατὰ θάλατταν ὁπότε μάχη γένοιτο δυστυχεῖν καὶ μηδέποτε δύνασθαι κρατῆσαι: τοὺς οὖν Ἀθηναίους ἀγανακτοῦντας τῷ πράγματι καὶ ἀπορουμένους τίνι
                <milestone n="148e" unit="section"/>
                χρὴ μηχανῇ τῶν παρόντων κακῶν ἀποτροπὴν εὑρεῖν, βουλευομένοις αὐτοῖς δοκεῖν κράτιστον εἶναι πέμψαντας πρὸς Ἄμμωνα ἐκεῖνον ἐπερωτᾶν: ἔτι δὲ πρὸς τούτοις τάδε,[καὶ]ἀνθ᾽ ὅτου ποτὲ Λακεδαιμονίοις οἱ θεοὶ μᾶλλον νίκην διδόασιν ἢ σφίσιν αὐτοῖς, οἳ πλείστας, φάναι, μὲν θυσίας καὶ καλλίστας τῶν Ἑλλήνων ἄγομεν, ἀναθήμασί τε κεκοσμήκαμεν τὰ ἱερὰ αὐτῶν ὡς οὐδένες ἄλλοι, πομπάς τε πολυτελεστάτας καὶ σεμνοτάτας ἐδωρούμεθα τοῖς θεοῖς ἀν᾽ ἕκαστον ἔτος, καὶ
                <milestone unit="page" n="149"/>
                <milestone n="149a" unit="section"/>
                ἐτελοῦμεν χρήματα ὅσα οὐδ᾽ ἇλλοι σύμπαντες Ἕλληνες: Λακεδαιμονίοις δέ, φάναι, οὐδεπώποτ᾽ ἐμέλησεν οὐδὲν τούτων, ἀλλ᾽ οὕτως ὀλιγώρως διάκεινται πρὸς τοὺς θεούς, ὥστε καὶ ἀνάπηρα θύουσιν ἑκάστοτε καὶ τἆλλα πάντα οὐκ ὀλίγῳ ἐνδεεστέρως τιμῶσιν ἤπερ ἡμεῖς, χρήματα οὐδὲν ἐλάττω κεκτημένοι τῆς ἡμετέρας πόλεως. ἐπεὶ δὴ εἰρηκέναι ταῦτα καὶ ἐπερωτῆσαι τί χρὴ πράττοντας αὐτοὺς τῶν παρόντων κακῶν ἀπαλλαγὴν εὑρεῖν, ἄλλο μὲν οὐθὲν ἀποκριθῆναι τὸν
                <milestone n="149b" unit="section"/>
                προφήτην—τὸν γὰρ θεὸν οὐκ ἐᾶν δῆλον ὅτι—καλέσαντα δὲ αὐτόν, Ἀθηναίοις, φάναι, τάδε λέγει Ἄμμων: φησὶν ἂν βούλεσθαι αὑτῷ τὴν Λακεδαιμονίων εὐφημίαν εἶναι μᾶλλον ἢ τὰ σύμπαντα τῶν Ἑλλήνων ἱερά. τοσαῦτα εἰπεῖν, οὐκέτι περαιτέρω. τήν γ᾽ οὖν εὐφημίαν οὐκ ἄλλην τινά μοι δοκεῖ λέγειν ὁ θεὸς ἢ τὴν εὐχὴν αὐτῶν: ἔστι γὰρ τῷ ὄντι πολὺ
                <milestone n="149c" unit="section"/>
                διαφέρουσα τῶν ἄλλων. οἱ μὲν γὰρ ἄλλοι Ἕλληνες οἱ μὲν χρυσόκερως βοῦς παραστησάμενοι, ἕτεροι δ᾽ ἀναθήμασι δωρούμενοι τοὺς θεούς, εὔχονται ἅττ᾽ ἂν τύχῃ ταῦτα, ἄντε ἀγαθὰ ἄντε κακά: βλασφημούντων οὖν αὐτῶν ἀκούοντες οἱ θεοὶ οὐκ ἀποδέχονται τὰς πολυτελεῖς ταυτασὶ πομπάς τε καὶ θυσίας. ἀλλὰ δοκεῖ μοι πολλῆς φυλακῆς δεῖσθαι καὶ σκέψεως ὅτι ποτὲ ῥητέον ἐστὶ καὶ μή.
                <milestone ed="P" unit="para"/>
                εὑρήσεις δὲ καὶ παρ᾽ Ὁμήρῳ ἕτερα παραπλήσια τούτοις
                <milestone n="149d" unit="section"/>
                εἰρημένα. φησὶν γὰρ τοὺς Τρῶας ἔπαυλιν ποιουμένους
                <quote type="verse">
                    <l met="dactylic">
                        ἔρδειν ἀθανάτοισι τεληέσσας ἑκατόμβας:
                    </l>
                </quote>
                <bibl n="Hom. Il. 8.548">
                    Hom. Il. 8.548
                </bibl>
                τὴν δὲ κνῖσαν ἐκ τοῦ πεδίου τοὺς ἀνέμους φέρειν οὐρανὸν εἴσω
                <quote type="verse">
                    <l met="dactylic">
                        ἡδεῖαν: τῆς δ᾽ οὔ τι θεοὺς μάκαρας δατέεσθαι,
                    </l>
                    <l>
                        οὐδ᾽ ἐθέλειν: μάλα γάρ σφιν ἀπήχθετο Ἴλιος ἱρὴ
                    </l>
                </quote>
                <milestone n="149e" unit="section"/>
                <cit>
                    <quote type="verse">
                        <l met="c">
                            καὶ Πρίαμος καὶ λαὸς ἐυμμελίω Πριάμοιο:
                        </l>
                    </quote>
                    <bibl>
                        Hom. Il. 8.550-2
                    </bibl>
                </cit>
                ὥστε οὐδὲν αὐτοῖς ἦν προύργου θύειν τε καὶ δῶρα τελεῖν μάτην, θεοῖς ἀπηχθημένους. οὐ γὰρ οἶμαι τοιοῦτόν ἐστι τὸ τῶν θεῶν ὥστε ὑπὸ δώρων παράγεσθαι οἷον κακὸν τοκιστήν: ἀλλὰ καὶ ἡμεῖς εὐήθη λόγον λέγομεν, ἀξιοῦντες Λακεδαιμονίων ταύτῃ περιεῖναι. καὶ γὰρ ἂν δεινὸν εἴη εἰ πρὸς τὰ δῶρα καὶ τὰς θυσίας ἀποβλέπουσιν ἡμῶν οἱ θεοὶ ἀλλὰ μὴ πρὸς τὴν ψυχήν, ἄν τις ὅσιος καὶ δίκαιος ὢν
                <milestone unit="page" n="150"/>
                <milestone n="150a" unit="section"/>
                τυγχάνῃ. πολλῷ γε μᾶλλον οἶμαι ἢ πρὸς τὰς πολυτελεῖς ταύτας πομπάς τε καὶ θυσίας, ἃς οὐδὲν κωλύει πολλὰ μὲν εἰς θεούς, πολλὰ δ᾽ εἰς ἀνθρώπους ἡμαρτηκότας καὶ ἰδιώτην καὶ πόλιν ἔχειν ἀν᾽ ἕκαστον ἔτος τελεῖν: οἱ δέ, ἅτε οὐ δωροδόκοι ὄντες, καταφρονοῦσιν ἁπάντων τούτων, ὥς φησιν ὁ θεὸς καὶ θεῶν προφήτης. κινδυνεύει γοῦν καὶ παρὰ θεοῖς καὶ παρ᾽ ἀνθρώποις τοῖς νοῦν ἔχουσι δικαιοσύνη τε
                <milestone n="150b" unit="section"/>
                καὶ φρόνησις διαφερόντως τετιμῆσθαι: φρόνιμοι δὲ καὶ δίκαιοι οὐκ ἄλλοι τινές εἰσιν[ἢ]τῶν εἰδότων ἃ δεῖ πράττειν καὶ λέγειν καὶ πρὸς θεοὺς καὶ πρὸς ἀνθρώπους. βουλοίμην δ᾽ ἂν καὶ σοῦ πυθέσθαι ὅτι ποτ᾽ ἐν νῷ ἔχεις πρὸς ταῦτα.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλ᾽ ἐμοὶ μέν, ὦ Σώκρατες, οὐκ ἄλλῃ πῃ δοκεῖ ἢ ᾗπερ σοί τε καὶ τῷ θεῷ: οὐδὲ γὰρ ἂν εἰκὸς εἴη ἀντίψηφον ἐμὲ τῷ θεῷ γενέσθαι.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν μέμνησαι ἐν πολλῇ ἀπορίᾳ φάσκων εἶναι,
                <milestone n="150c" unit="section"/>
                ὅπως μὴ λάθῃς σεαυτὸν εὐχόμενος κακά, δοκῶν δὲ ἀγαθά;
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὁρᾷς οὖν ὡς οὐκ ἀσφαλές σοί ἐστιν ἐλθεῖν πρὸς τὸν θεὸν εὐξομένῳ, ἵνα μηδ᾽ ἂν οὕτω τύχῃ, βλασφημοῦντός σου ἀκούων οὐθὲν ἀποδέξηται τῆς θυσίας ταύτης, τυχὸν δὲ καὶ ἕτερόν τι προσαπολαύσῃς. ἐμοὶ μὲν οὖν δοκεῖ βέλτιστον εἶναι ἡσυχίαν ἔχειν: τῇ μὲν γὰρ Λακεδαιμονίων εὐχῇ διὰ τὴν μεγαλοψυχίαν—τοῦτο γὰρ κάλλιστον τῶν ἐν ἀφροσύνῃ γε ὀνομάτων—οὐκ ἂν οἶμαί σε ἐθέλειν χρῆσθαι.
                <milestone n="150d" unit="section"/>
                ἀναγκαῖον οὖν ἐστι περιμένειν ἕως ἄν τις μάθῃ ὡς δεῖ πρὸς θεοὺς καὶ πρὸς ἀνθρώπους διακεῖσθαι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                πότε οὖν παρέσται ὁ χρόνος οὗτος, ὦ Σώκρατες, καὶ τίς ὁ παιδεύσων; ἥδιστα γὰρ ἄν μοι δοκῶ ἰδεῖν τοῦτον τὸν ἄνθρωπον τίς ἐστιν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὗτος ᾧ μέλει περὶ σοῦ. ἀλλὰ δοκεῖ μοι, ὥσπερ τῷ Διομήδει φησὶν τὴν Ἀθηνᾶν Ὅμηρος ἀπὸ τῶν ὀφθαλμῶν ἀφελεῖν τὴν ἀχλύν,
                <quote type="verse">
                    <l met="dactylic">
                        ὄφρ᾽ εὖ γιγνώσκοι ἠμὲν θεὸν ἠδὲ καὶ ἄνδρα,
                    </l>
                </quote>
                <bibl n="Hom. Il. 5.127">
                    Hom. Il. 5.127
                </bibl>
                <milestone n="150e" unit="section"/>
                οὕτω καὶ σοὶ δεῖν ἀπὸ τῆς ψυχῆς πρῶτον τὴν ἀχλὺν ἀφελόντα, ἣ νῦν παροῦσα τυγχάνει, τὸ τηνικαῦτ᾽ ἤδη προσφέρειν δι᾽ ὧν μέλλεις γνώσεσθαι ἠμὲν κακὸν ἠδὲ καὶ ἐσθλόν. νῦν μὲν γὰρ οὐκ ἄν μοι δοκεῖς δυνηθῆναι.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀφαιρείτω, εἴτε βούλεται τὴν ἀχλὺν εἴτε ἄλλο τι: ὡς ἐγὼ παρεσκεύασμαι μηθὲν ἂν φυγεῖν τῶν ὑπ᾽ ἐκείνου προσταττομένων, ὅστις ποτ᾽ ἐστὶν ἅνθρωπος, εἴ γε μέλλοιμι βελτίων γενέσθαι.
                <milestone unit="page" n="151"/>
                <milestone n="151a" unit="section"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ μὴν κἀκεῖνος θαυμαστὴν ὅσην περὶ σὲ προθυμίαν ἔχει.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                εἰς τότε τοίνυν καὶ τὴν θυσίαν ἀναβάλλεσθαι κράτιστον εἶναί μοι δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ ὀρθῶς γέ σοι δοκεῖ: ἀσφαλέστερον γάρ ἐστιν ἢ παρακινδυνεύειν τοσοῦτον κίνδυνον.
            </p>
        </sp>
        <sp>
            <speaker>
                Ἀλκιβιάδης
            </speaker>
            <p>
                ἀλλὰ πῶς, ὦ Σώκρατες; καὶ μὴν τουτονὶ τὸν στέφανον, ἐπειδή μοι δοκεῖς καλῶς συμβεβουλευκέναι, σοὶ
                <milestone n="151b" unit="section"/>
                περιθήσω: τοῖς θεοῖς δὲ καὶ στεφάνους καὶ τἆλλα πάντα τὰ νομιζόμενα τότε δώσομεν, ὅταν ἐκείνην τὴν ἡμέραν ἐλθοῦσαν ἴδω. ἥξει δ᾽ οὐ διὰ μακροῦ τούτων θελόντων.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ δέχομαι καὶ τοῦτο, καὶ ἄλλο δὲ ἄν τι τῶν παρὰ σοῦ δοθέντων ἡδέως ἴδοιμι δεξάμενον ἐμαυτόν. ὥσπερ δὲ καὶ ὁ Κρέων Εὐριπίδῃ πεποίηται τὸν Τειρεσίαν ἰδὼν ἔχοντα τὰ στέφη καὶ ἀκούσας ἀπὸ τῶν πολεμίων ἀπαρχὰς αὐτὸν εἰληφέναι διὰ τὴν τέχνην,
                <quote type="verse">
                    <l met="iambic">
                        οἰωνὸν ἐθέμην, φησί, καλλίνικα σὰ στέφη:
                    </l>
                    <l>
                        ἐν γὰρ κλύδωνι κείμεθ᾽, ὥσπερ οἶσθα σύ:
                    </l>
                </quote>
                <bibl n="Eur. Phoen. 858">
                    Eur. Phoen. 858-9
                </bibl>
                οὕτω δὲ κἀγὼ παρὰ σοῦ τὴν δόξαν ταύτην οἰωνὸν τίθεμαι.
                <milestone n="151c" unit="section"/>
                δοκῶ δέ μοι οὐκ ἐν ἐλάττονι κλύδωνι τοῦ Κρέοντος εἶναι, καὶ βουλοίμην ἂν καλλίνικος γενέσθαι τῶν σῶν ἐραστῶν.
            </p>
        </sp>
    </body>
</text>
