<?xml version="1.0" encoding="UTF-8"?>
<text n="Soph.">
    <body>
        <head>
            Σοφιστής
        </head>
        <castList>
            <castItem type="role">
                <role>
                    Θεόδωρος
                </role>
            </castItem>
            <castItem type="role">
                <role>
                    Σωκράτης
                </role>
            </castItem>
            <castItem type="role">
                <role>
                    Ἐλεάτης Ξένος
                </role>
            </castItem>
            <castItem type="role">
                <role>
                    Θεαίτητος
                </role>
            </castItem>
        </castList>
        <milestone unit="page" n="216"/>
        <milestone unit="section" n="216a"/>
        <sp>
            <speaker>
                Θεόδωρος
            </speaker>
            <p>
                κατὰ τὴν χθὲς ὁμολογίαν, ὦ Σώκρατες, ἥκομεν αὐτοί τε κοσμίως καὶ τόνδε τινὰ ξένον ἄγομεν, τὸ μὲν γένος ἐξ Ἐλέας, ἑταῖρον δὲ τῶν ἀμφὶ Παρμενίδην καὶ Ζήνωνα[ἑταίρων], μάλα δὲ ἄνδρα φιλόσοφον.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν, ὦ Θεόδωρε, οὐ ξένον ἀλλά τινα θεὸν ἄγων κατὰ τὸν Ὁμήρου λόγον λέληθας; ὅς φησιν ἄλλους
                <milestone unit="section" n="216b"/>
                τε θεοὺς τοῖς ἀνθρώποις ὁπόσοι μετέχουσιν αἰδοῦς δικαίας, καὶ δὴ καὶ τὸν ξένιον οὐχ ἥκιστα θεὸν συνοπαδὸν γιγνόμενον ὕβρεις τε καὶ εὐνομίας τῶν ἀνθρώπων καθορᾶν. τάχ᾽ οὖν ἂν καὶ σοί τις οὗτος τῶν κρειττόνων συνέποιτο, φαύλους ἡμᾶς ὄντας ἐν τοῖς λόγοις ἐποψόμενός τε καὶ ἐλέγξων, θεὸς ὤν τις ἐλεγκτικός.
            </p>
        </sp>
        <sp>
            <speaker>
                Θεόδωρος
            </speaker>
            <p>
                οὐχ οὗτος ὁ τρόπος, ὦ Σώκρατες, τοῦ ξένου, ἀλλὰ μετριώτερος τῶν περὶ τὰς ἔριδας ἐσπουδακότων. καί μοι δοκεῖ θεὸς μὲν ἁνὴρ οὐδαμῶς εἶναι, θεῖος μήν: πάντας
                <milestone unit="section" n="216c"/>
                γὰρ ἐγὼ τοὺς φιλοσόφους τοιούτους προσαγορεύω.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ καλῶς γε, ὦ φίλε. τοῦτο μέντοι κινδυνεύει τὸ γένος οὐ πολύ τι ῥᾷον ὡς ἔπος εἰπεῖν εἶναι διακρίνειν ἢ τὸ τοῦ θεοῦ: πάνυ γὰρ ἇνδρες οὗτοι παντοῖοι φανταζόμενοι διὰ τὴν τῶν ἄλλων ἄγνοιαν“
                <quote type="verse paraphrase">
                    ἐπιστρωφῶσι πόληας
                </quote>
                <bibl n="Hom. Od. 17.485">
                    Hom. Od. 17.485-7
                </bibl>
                ,”οἱ μὴ πλαστῶς ἀλλ᾽ ὄντως φιλόσοφοι, καθορῶντες ὑψόθεν τὸν τῶν κάτω βίον, καὶ τοῖς μὲν δοκοῦσιν εἶναι τοῦ μηδενὸς[τίμιοι], τοῖς δ᾽ ἄξιοι τοῦ παντός: καὶ τοτὲ μὲν πολιτικοὶ
                <milestone unit="section" n="216d"/>
                φαντάζονται, τοτὲ δὲ σοφισταί, τοτὲ δ᾽ ἔστιν οἷς δόξαν παράσχοιντ᾽ ἂν ὡς παντάπασιν ἔχοντες μανικῶς. τοῦ μέντοι ξένου ἡμῖν ἡδέως ἂν πυνθανοίμην, εἰ φίλον αὐτῷ, τί ταῦθ᾽
                <milestone unit="page" n="217"/>
                <milestone unit="section" n="217a"/>
                οἱ περὶ τὸν ἐκεῖ τόπον ἡγοῦντο καὶ ὠνόμαζον.
            </p>
        </sp>
        <sp>
            <speaker>
                Θεόδωρος
            </speaker>
            <p>
                τὰ ποῖα δή;
            </p>
        </sp>
        <sp>
            <speaker>
                Σωκράτης
            </speaker>
            <p>
                σοφιστήν, πολιτικόν, φιλόσοφον.
            </p>
        </sp>
        <sp>
            <speaker>
                Θεόδωρος
            </speaker>
            <p>
                τί δὲ μάλιστα καὶ τὸ ποῖόν τι περὶ αὐτῶν διαπορηθεὶς ἐρέσθαι διενοήθης;
            </p>
        </sp>
        <sp>
            <speaker>
                Σωκράτης
            </speaker>
            <p>
                τόδε: πότερον ἓν πάντα ταῦτα ἐνόμιζον ἢ δύο, ἢ καθάπερ τὰ ὀνόματα τρία, τρία καὶ τὰ γένη διαιρούμενοι καθ᾽ ἓν ὄνομα[γένος]ἑκάστῳ προσῆπτον;
            </p>
        </sp>
        <sp>
            <speaker>
                Θεόδωρος
            </speaker>
            <p>
                ἀλλ᾽ οὐδείς, ὡς ἐγᾦμαι, φθόνος αὐτῷ διελθεῖν αὐτά: ἢ πῶς, ὦ ξένε, λέγωμεν;
                <milestone unit="section" n="217b"/>
            </p>
        </sp>
        <sp>
            <speaker>
                Ξένος
            </speaker>
            <p>
                οὕτως, ὦ Θεόδωρε. φθόνος μὲν γὰρ οὐδεὶς οὐδὲ χαλεπὸν εἰπεῖν ὅτι γε τρί᾽ ἡγοῦντο: καθ᾽ ἕκαστον μὴν διορίσασθαι σαφῶς τί ποτ᾽ ἔστιν, οὐ σμικρὸν οὐδὲ ῥᾴδιον ἔργον.
            </p>
        </sp>
        <sp>
            <speaker>
                Θεόδωρος
            </speaker>
            <p>
                καὶ μὲν δὴ κατὰ τύχην γε, ὦ Σώκρατες, λόγων ἐπελάβου παραπλησίων ὧν καὶ πρὶν ἡμᾶς δεῦρ᾽ ἐλθεῖν διερωτῶντες αὐτὸν ἐτυγχάνομεν, ὁ δὲ ταὐτὰ ἅπερ πρὸς σὲ νῦν καὶ τότε ἐσκήπτετο πρὸς ἡμᾶς: ἐπεὶ διακηκοέναι γέ φησιν ἱκανῶς καὶ οὐκ ἀμνημονεῖν.
                <milestone unit="section" n="217c"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                μὴ τοίνυν, ὦ ξένε, ἡμῶν τήν γε πρώτην αἰτησάντων χάριν ἀπαρνηθεὶς γένῃ, τοσόνδε δ᾽ ἡμῖν φράζε. πότερον εἴωθας ἥδιον αὐτὸς ἐπὶ σαυτοῦ μακρῷ λόγῳ διεξιέναι λέγων τοῦτο ὃ ἂν ἐνδείξασθαί τῳ βουληθῇς, ἢ δι᾽ ἐρωτήσεων, οἷόν ποτε καὶ Παρμενίδῃ χρωμένῳ καὶ διεξιόντι λόγους παγκάλους παρεγενόμην ἐγὼ νέος ὤν, ἐκείνου μάλα δὴ τότε ὄντος πρεσβύτου;
                <milestone unit="section" n="217d"/>
            </p>
        </sp>
        <sp>
            <speaker>
                Ξένος
            </speaker>
            <p>
                τῷ μέν, ὦ Σώκρατες, ἀλύπως τε καὶ εὐηνίως προσδιαλεγομένῳ ῥᾷον οὕτω, τὸ πρὸς ἄλλον: εἰ δὲ μή, τὸ καθ᾽ αὑτόν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔξεστι τοίνυν τῶν παρόντων ὃν ἂν βουληθῇς ἐκλέξασθαι, πάντες γὰρ ὑπακούσονταί σοι πρᾴως: συμβούλῳ μὴν ἐμοὶ χρώμενος τῶν νέων τινὰ αἱρήσῃ, Θεαίτητον τόνδε, ἢ καὶ τῶν ἄλλων εἴ τίς σοι κατὰ νοῦν.
            </p>
        </sp>
        <sp>
            <speaker>
                Ξένος
            </speaker>
            <p>
                ὦ Σώκρατες, αἰδώς τίς μ᾽ ἔχει τὸ νῦν πρῶτον συγγενόμενον ὑμῖν μὴ κατὰ σμικρὸν ἔπος πρὸς ἔπος ποιεῖσθαι
                <milestone unit="section" n="217e"/>
                τὴν συνουσίαν, ἀλλ᾽ ἐκτείναντα ἀπομηκύνειν λόγον συχνὸν κατ᾽ ἐμαυτόν, εἴτε καὶ πρὸς ἕτερον, οἷον ἐπίδειξιν ποιούμενον: τῷ γὰρ ὄντι τὸ νῦν ῥηθὲν οὐχ ὅσον ὧδε ἐρωτηθὲν ἐλπίσειεν ἂν αὐτὸ εἶναί τις, ἀλλὰ τυγχάνει λόγου παμμήκους ὄν. τὸ δὲ αὖ σοὶ μὴ χαρίζεσθαι καὶ τοῖσδε, ἄλλως τε καὶ σοῦ λέξαντος ὡς εἶπες, ἄξενόν τι καταφαίνεταί μοι καὶ
                <milestone unit="page" n="218"/>
                <milestone unit="section" n="218a"/>
                ἄγριον. ἐπεὶ Θεαίτητόν γε τὸν προσδιαλεγόμενον εἶναι δέχομαι παντάπασιν ἐξ ὧν αὐτός τε πρότερον διείλεγμαι καὶ σὺ τὰ νῦν μοι διακελεύῃ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                δρᾶ τοίνυν, ὦ ξένε, οὕτω καὶ καθάπερ εἶπε Σωκράτης πᾶσιν κεχαρισμένος ἔσῃ.
            </p>
        </sp>
        <sp>
            <speaker>
                Ξένος
            </speaker>
            <p>
                κινδυνεύει πρὸς μὲν ταῦτα οὐδὲν ἔτι λεκτέον εἶναι, Θεαίτητε: πρὸς δὲ σὲ ἤδη τὸ μετὰ τοῦτο, ὡς ἔοικε, γίγνοιτο ἂν ὁ λόγος. ἂν δ᾽ ἄρα τι τῷ μήκει πονῶν ἄχθῃ, μὴ ἐμὲ αἰτιᾶσθαι τούτων, ἀλλὰ τούσδε τοὺς σοὺς ἑταίρους.
                <milestone unit="section" n="218b"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀλλ᾽ οἶμαι μὲν δὴ νῦν οὕτως οὐκ ἀπερεῖν: ἂν δ᾽ ἄρα τι τοιοῦτον γίγνηται, καὶ τόνδε παραληψόμεθα Σωκράτη, τὸν Σωκράτους μὲν ὁμώνυμον, ἐμὸν δὲ ἡλικιώτην καὶ συγγυμναστήν, ᾧ συνδιαπονεῖν μετ᾽ ἐμοῦ τὰ πολλὰ οὐκ ἄηθες.
            </p>
        </sp>
        <sp>
            <speaker>
                Ξένος
            </speaker>
            <p>
                εὖ λέγεις, καὶ ταῦτα μὲν ἰδίᾳ βουλεύσῃ προϊόντος τοῦ λόγου: κοινῇ δὲ μετ᾽ ἐμοῦ σοι συσκεπτέον ἀρχομένῳ πρῶτον, ὡς ἐμοὶ φαίνεται, νῦν ἀπὸ τοῦ σοφιστοῦ, ζητοῦντι
                <milestone unit="section" n="218c"/>
                καὶ ἐμφανίζοντι λόγῳ τί ποτ᾽ ἔστι. νῦν γὰρ δὴ σύ τε κἀγὼ τούτου πέρι τοὔνομα μόνον ἔχομεν κοινῇ, τὸ δὲ ἔργον ἐφ᾽ ᾧ καλοῦμεν ἑκάτερος τάχ᾽ ἂν ἰδίᾳ παρ᾽ ἡμῖν αὐτοῖς ἔχοιμεν: δεῖ δὲ ἀεὶ παντὸς πέρι τὸ πρᾶγμα αὐτὸ μᾶλλον διὰ λόγων ἢ τοὔνομα μόνον συνωμολογῆσθαι χωρὶς λόγου. τὸ δὲ φῦλον ὃ νῦν ἐπινοοῦμεν ζητεῖν οὐ πάντων ῥᾷστον συλλαβεῖν τί ποτ᾽ ἔστιν, ὁ σοφιστής: ὅσα δ᾽ αὖ τῶν μεγάλων δεῖ διαπονεῖσθαι καλῶς, περὶ τῶν τοιούτων δέδοκται πᾶσιν καὶ πάλαι
                <milestone unit="section" n="218d"/>
                τὸ πρότερον ἐν σμικροῖς καὶ ῥᾴοσιν αὐτὰ δεῖν μελετᾶν, πρὶν ἐν αὐτοῖς τοῖς μεγίστοις. νῦν οὖν, ὦ Θεαίτητε, ἔγωγε καὶ νῷν οὕτω συμβουλεύω, χαλεπὸν καὶ δυσθήρευτον ἡγησαμένοις εἶναι τὸ τοῦ σοφιστοῦ γένος πρότερον ἐν ἄλλῳ ῥᾴονι τὴν μέθοδον αὐτοῦ προμελετᾶν, εἰ μὴ σύ ποθεν εὐπετεστέραν ἔχεις εἰπεῖν ἄλλην ὁδόν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀλλ᾽ οὐκ ἔχω.
            </p>
        </sp>
        <sp>
            <speaker>
                Ξένος
            </speaker>
            <p>
                βούλει δῆτα περί τινος τῶν φαύλων μετιόντες πειραθῶμεν παράδειγμα αὐτὸ θέσθαι τοῦ μείζονος;
                <milestone unit="section" n="218e"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                τί δῆτα προταξαίμεθ᾽ ἂν εὔγνωστον μὲν καὶ σμικρόν, λόγον δὲ μηδενὸς ἐλάττονα ἔχον τῶν μειζόνων; οἷον ἀσπαλιευτής: ἆρ᾽ οὐ πᾶσί τε γνώριμον καὶ σπουδῆς οὐ πάνυ τι πολλῆς τινος ἐπάξιον;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὕτως.
                <milestone unit="page" n="219"/>
                <milestone unit="section" n="219a"/>
            </p>
        </sp>
        <sp>
            <speaker>
                Ξένος
            </speaker>
            <p>
                μέθοδον μὴν αὐτὸν ἐλπίζω καὶ λόγον οὐκ ἀνεπιτήδειον ἡμῖν ἔχειν πρὸς ὃ βουλόμεθα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                καλῶς ἂν ἔχοι.
            </p>
        </sp>
        <sp>
            <speaker>
                Ξένος
            </speaker>
            <p>
                φέρε δή, τῇδε ἀρχώμεθα αὐτοῦ. καί μοι λέγε: πότερον ὡς τεχνίτην αὐτὸν ἤ τινα ἄτεχνον, ἄλλην δὲ δύναμιν ἔχοντα θήσομεν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἥκιστά γε ἄτεχνον.
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλὰ μὴν τῶν γε τεχνῶν πασῶν σχεδὸν εἴδη δύο.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς;
            </p>
        </sp>
        <sp>
            <speaker>
                Ξένος
            </speaker>
            <p>
                γεωργία μὲν καὶ ὅση περὶ τὸ θνητὸν πᾶν σῶμα θεραπεία, τό τε αὖ περὶ τὸ σύνθετον καὶ πλαστόν, ὃ δὴ
                <milestone unit="section" n="219b"/>
                σκεῦος ὠνομάκαμεν, ἥ τε μιμητική, σύμπαντα ταῦτα δικαιότατ᾽ ἂν ἑνὶ προσαγορεύοιτ᾽ ἂν ὀνόματι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς καὶ τίνι;
            </p>
        </sp>
        <sp>
            <speaker>
                Ξένος
            </speaker>
            <p>
                πᾶν ὅπερ ἂν μὴ πρότερόν τις ὂν ὕστερον εἰς οὐσίαν ἄγῃ, τὸν μὲν ἄγοντα ποιεῖν, τὸ δὲ ἀγόμενον ποιεῖσθαί πού φαμεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὀρθῶς.
            </p>
        </sp>
        <sp>
            <speaker>
                Ξένος
            </speaker>
            <p>
                τὰ δέ γε νυνδὴ ἃ διήλθομεν ἅπαντα εἶχεν εἰς τοῦτο τὴν αὑτῶν δύναμιν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                εἶχε γὰρ οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                ποιητικὴν τοίνυν αὐτὰ συγκεφαλαιωσάμενοι προσείπωμεν.
                <milestone unit="section" n="219c"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἔστω.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ δὴ μαθηματικὸν αὖ μετὰ τοῦτο εἶδος ὅλον καὶ τὸ τῆς γνωρίσεως τό τε χρηματιστικὸν καὶ ἀγωνιστικὸν καὶ θηρευτικόν, ἐπειδὴ δημιουργεῖ μὲν οὐδὲν τούτων, τὰ δὲ ὄντα καὶ γεγονότα τὰ μὲν χειροῦται λόγοις καὶ πράξεσι, τὰ δὲ τοῖς χειρουμένοις οὐκ ἐπιτρέπει, μάλιστ᾽ ἄν που διὰ ταῦτα συνάπαντα τὰ μέρη τέχνη τις κτητικὴ λεχθεῖσα ἂν διαπρέψειεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί: πρέποι γὰρ ἄν.
                <milestone unit="section" n="219d"/>
            </p>
        </sp>
        <sp>
            <speaker>
                Ξένος
            </speaker>
            <p>
                κτητικῆς δὴ καὶ ποιητικῆς συμπασῶν οὐσῶν τῶν τεχνῶν ἐν ποτέρᾳ τὴν ἀσπαλιευτικήν, ὦ Θεαίτητε, τιθῶμεν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἐν κτητικῇ που δῆλον.
            </p>
        </sp>
        <sp>
            <speaker>
                Ξένος
            </speaker>
            <p>
                κτητικῆς δὲ ἆρ᾽ οὐ δύο εἴδη; τὸ μὲν ἑκόντων πρὸς ἑκόντας μεταβλητικὸν ὂν διά τε δωρεῶν καὶ μισθώσεων καὶ ἀγοράσεων, τὸ δὲ λοιπόν, ἢ κατ᾽ ἔργα ἢ κατὰ λόγους χειρούμενον σύμπαν, χειρωτικὸν ἂν εἴη;
            </p>
        </sp>
        <sp>
            <speaker>
                Θεαίτητος
            </speaker>
            <p>
                φαίνεται γοῦν ἐκ τῶν εἰρημένων.
            </p>
        </sp>
        <sp>
            <speaker>
                Ξένος
            </speaker>
            <p>
                τί δέ; τὴν χειρωτικὴν ἆρ᾽ οὐ διχῇ τμητέον;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῇ;
                <milestone unit="section" n="219e"/>
            </p>
        </sp>
        <sp>
            <speaker>
                Ξένος
            </speaker>
            <p>
                τὸ μὲν ἀναφανδὸν ὅλον ἀγωνιστικὸν θέντας, τὸ δὲ κρυφαῖον αὐτῆς πᾶν θηρευτικόν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                τὴν δέ γε μὴν θηρευτικὴν ἄλογον τὸ μὴ οὐ τέμνειν διχῇ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                λέγε ὅπῃ.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ μὲν ἀψύχου γένους διελομένους, τὸ δ᾽ ἐμψύχου.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί μήν; εἴπερ ἔστον γε ἄμφω.
                <milestone unit="page" n="220"/>
                <milestone unit="section" n="220a"/>
            </p>
        </sp>
        <sp>
            <speaker>
                Ξένος
            </speaker>
            <p>
                πῶς δὲ οὐκ ἔστον; καὶ δεῖ γε ἡμᾶς τὸ μὲν τῶν ἀψύχων, ἀνώνυμον ὂν πλὴν κατ᾽ ἔνια τῆς κολυμβητικῆς ἄττα μέρη καὶ τοιαῦτ᾽ ἄλλα βραχέα, χαίρειν ἐᾶσαι, τὸ δέ, τῶν ἐμψύχων ζῴων οὖσαν θήραν, προσειπεῖν ζῳοθηρικήν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἔστω.
            </p>
        </sp>
        <sp>
            <speaker>
                Ξένος
            </speaker>
            <p>
                ζῳοθηρικῆς δὲ ἆρ᾽ οὐ διπλοῦν εἶδος ἂν λέγοιτο ἐν δίκῃ, τὸ μὲν πεζοῦ γένους, πολλοῖς εἴδεσι καὶ ὀνόμασι διῃρημένον, πεζοθηρικόν, τὸ δ᾽ ἕτερον νευστικοῦ ζῴου πᾶν ἐνυγροθηρικόν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ γε.
                <milestone unit="section" n="220b"/>
            </p>
        </sp>
        <sp>
            <speaker>
                Ξένος
            </speaker>
            <p>
                νευστικοῦ μὴν τὸ μὲν πτηνὸν φῦλον ὁρῶμεν, τὸ δὲ ἔνυδρον;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                καὶ τοῦ πτηνοῦ μὴν γένους πᾶσα ἡμῖν ἡ θήρα λέγεταί πού τις ὀρνιθευτική.
            </p>
        </sp>
        <sp>
            <speaker>
                Θεαίτητος
            </speaker>
            <p>
                λέγεται γὰρ οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                τοῦ δὲ ἐνύδρου σχεδὸν τὸ σύνολον ἁλιευτική.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                τί δέ; ταύτην αὖ τὴν θήραν ἆρ᾽ οὐκ ἂν κατὰ μέγιστα μέρη δύο διέλοιμεν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                κατὰ ποῖα;
            </p>
        </sp>
        <sp>
            <speaker>
                Ξένος
            </speaker>
            <p>
                καθ᾽ ἃ τὸ μὲν ἕρκεσιν αὐτόθεν ποιεῖται τὴν θήραν, τὸ δὲ πληγῇ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς λέγεις, καὶ πῇ διαιρούμενος ἑκάτερον;
                <milestone unit="section" n="220c"/>
            </p>
        </sp>
        <sp>
            <speaker>
                Ξένος
            </speaker>
            <p>
                τὸ μέν, ὅτι πᾶν ὅσον ἂν ἕνεκα κωλύσεως εἴργῃ τι περιέχον, ἕρκος εἰκὸς ὀνομάζειν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                κύρτους δὴ καὶ δίκτυα καὶ βρόχους καὶ πόρκους καὶ τὰ τοιαῦτα μῶν ἄλλο τι πλὴν ἕρκη χρὴ προσαγορεύειν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐδέν.
            </p>
        </sp>
        <sp>
            <speaker>
                Ξένος
            </speaker>
            <p>
                τοῦτο μὲν ἄρα ἑρκοθηρικὸν τῆς ἄγρας τὸ μέρος φήσομεν ἤ τι τοιοῦτον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ δὲ ἀγκίστροις καὶ τριόδουσι πληγῇ γιγνόμενον
                <milestone unit="section" n="220d"/>
                ἕτερον μὲν ἐκείνου, πληκτικὴν δέ τινα θήραν ἡμᾶς προσειπεῖν ἑνὶ λόγῳ νῦν χρεών: ἢ τί τις ἄν, ὦ Θεαίτητε, εἴποι κάλλιον;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀμελῶμεν τοῦ ὀνόματος: ἀρκεῖ γὰρ καὶ τοῦτο.
            </p>
        </sp>
        <sp>
            <speaker>
                Ξένος
            </speaker>
            <p>
                τῆς τοίνυν πληκτικῆς τὸ μὲν νυκτερινὸν οἶμαι πρὸς πυρὸς φῶς γιγνόμενον ὑπ᾽ αὐτῶν τῶν περὶ τὴν θήραν πυρευτικὴν ῥηθῆναι συμβέβηκεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ γε.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ δέ γε μεθημερινόν, ὡς ἐχόντων ἐν ἄκροις ἄγκιστρα καὶ τῶν τριοδόντων, πᾶν ἀγκιστρευτικόν.
                <milestone unit="section" n="220e"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                λέγεται γὰρ οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                τοῦ τοίνυν ἀγκιστρευτικοῦ τῆς πληκτικῆς τὸ μὲν ἄνωθεν εἰς τὸ κάτω γιγνόμενον διὰ τὸ τοῖς τριόδουσιν οὕτω μάλιστα χρῆσθαι τριοδοντία τις οἶμαι κέκληται.
            </p>
        </sp>
        <sp>
            <speaker>
                Θεαίτητος
            </speaker>
            <p>
                φασὶ γοῦν τινές.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ δέ γε λοιπόν ἐστιν ἓν ἔτι μόνον ὡς εἰπεῖν εἶδος.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Ξένος
            </speaker>
            <p>
                τὸ τῆς ἐναντίας ταύτῃ πληγῆς, ἀγκίστρῳ τε γιγνόμενον καὶ τῶν ἰχθύων οὐχ ᾗ τις ἂν τύχῃ τοῦ σώματος, ὥσπερ
                <milestone unit="page" n="221"/>
                <milestone unit="section" n="221a"/>
                τοῖς τριόδουσιν, ἀλλὰ περὶ τὴν κεφαλὴν καὶ τὸ στόμα τοῦ θηρευθέντος ἑκάστοτε, καὶ κάτωθεν εἰς τοὐναντίον ἄνω ῥάβδοις καὶ καλάμοις ἀνασπώμενον: οὗ τί φήσομεν, ὦ Θεαίτητε, δεῖν τοὔνομα λέγεσθαι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                δοκῶ μέν, ὅπερ ἄρτι προυθέμεθα δεῖν ἐξευρεῖν, τοῦτ᾽ αὐτὸ νῦν ἀποτετελέσθαι.
            </p>
        </sp>
        <sp>
            <speaker>
                Ξένος
            </speaker>
            <p>
                νῦν ἄρα τῆς ἀσπαλιευτικῆς πέρι σύ τε κἀγὼ
                <milestone unit="section" n="221b"/>
                συνωμολογήκαμεν οὐ μόνον τοὔνομα, ἀλλὰ καὶ τὸν λόγον περὶ αὐτὸ τοὖργον εἰλήφαμεν ἱκανῶς. συμπάσης γὰρ τέχνης τὸ μὲν ἥμισυ μέρος κτητικὸν ἦν, κτητικοῦ δὲ χειρωτικόν, χειρωτικοῦ δὲ θηρευτικόν, τοῦ δὲ θηρευτικοῦ ζῳοθηρικόν, ζῳοθηρικοῦ δὲ ἐνυγροθηρικόν, ἐνυγροθηρικοῦ δὲ τὸ κάτωθεν τμῆμα ὅλον ἁλιευτικόν, ἁλιευτικῆς δὲ πληκτικόν, πληκτικῆς δὲ ἀγκιστρευτικόν: τούτου δὲ τὸ περὶ τὴν κάτωθεν
                <milestone unit="section" n="221c"/>
                ἄνω πληγὴν ἀνασπωμένην, ἀπ᾽ αὐτῆς τῆς πράξεως ἀφομοιωθὲν τοὔνομα, ἡ νῦν ἀσπαλιευτικὴ ζητηθεῖσα ἐπίκλην γέγονεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                παντάπασι μὲν οὖν τοῦτό γε ἱκανῶς δεδήλωται.
            </p>
        </sp>
        <sp>
            <speaker>
                Ξένος
            </speaker>
            <p>
                φέρε δή, κατὰ τοῦτο τὸ παράδειγμα καὶ τὸν σοφιστὴν ἐπιχειρῶμεν εὑρεῖν ὅτι ποτ᾽ ἔστιν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                κομιδῇ μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν ἐκεῖνό γ᾽ ἦν τὸ ζήτημα πρῶτον, πότερον ἰδιώτην ἤ τινα τέχνην ἔχοντα θετέον εἶναι τὸν ἀσπαλιευτήν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
                <milestone unit="section" n="221d"/>
            </p>
        </sp>
        <sp>
            <speaker>
                Ξένος
            </speaker>
            <p>
                καὶ νῦν δὴ τοῦτον ἰδιώτην θήσομεν, ὦ Θεαίτητε, ἢ παντάπασιν ὡς ἀληθῶς σοφιστήν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐδαμῶς ἰδιώτην: μανθάνω γὰρ ὃ λέγεις, ὡς παντὸς δεῖ τοιοῦτος εἶναι τό γε ὄνομα τοῦτο ἔχων.
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλά τινα τέχνην αὐτὸν ἡμῖν ἔχοντα, ὡς ἔοικε, θετέον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τίνα ποτ᾽ οὖν δὴ ταύτην;
            </p>
        </sp>
        <sp>
            <speaker>
                Ξένος
            </speaker>
            <p>
                ἆρ᾽ ὦ πρὸς θεῶν ἠγνοήκαμεν τἀνδρὸς τὸν ἄνδρα ὄντα συγγενῆ;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τίνα τοῦ;
            </p>
        </sp>
        <sp>
            <speaker>
                Ξένος
            </speaker>
            <p>
                τὸν ἀσπαλιευτὴν τοῦ σοφιστοῦ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῇ;
            </p>
        </sp>
        <sp>
            <speaker>
                Ξένος
            </speaker>
            <p>
                θηρευτά τινε καταφαίνεσθον ἄμφω μοι.
                <milestone unit="section" n="221e"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                τίνος θήρας ἅτερος; τὸν μὲν γὰρ ἕτερον εἴπομεν.
            </p>
        </sp>
        <sp>
            <speaker>
                Ξένος
            </speaker>
            <p>
                δίχα που νυνδὴ διείλομεν τὴν ἄγραν πᾶσαν, νευστικοῦ μέρους, τὸ δὲ πεζοῦ τέμνοντες.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ τὸ μὲν διήλθομεν, ὅσον περὶ τὰ νευστικὰ τῶν ἐνύδρων: τὸ δὲ πεζὸν εἰάσαμεν ἄσχιστον, εἰπόντες ὅτι πολυειδὲς εἴη.
                <milestone unit="page" n="222"/>
                <milestone unit="section" n="222a"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ γε.
            </p>
        </sp>
        <sp>
            <speaker>
                Ξένος
            </speaker>
            <p>
                μέχρι μὲν τοίνυν ἐνταῦθα ὁ σοφιστὴς καὶ[ὁ]ἀσπαλιευτὴς ἅμα ἀπὸ τῆς κτητικῆς τέχνης πορεύεσθον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἐοίκατον γοῦν.
            </p>
        </sp>
        <sp>
            <speaker>
                Ξένος
            </speaker>
            <p>
                ἐκτρέπεσθον δέ γε ἀπὸ τῆς ζῳοθηρικῆς, ὁ μὲν ἐπὶ θάλαττάν που καὶ ποταμοὺς καὶ λίμνας, τὰ ἐν τούτοις ζῷα θηρευσόμενος.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί μήν;
            </p>
        </sp>
        <sp>
            <speaker>
                Ξένος
            </speaker>
            <p>
                ὁ δέ γε ἐπὶ[τὴν]γῆν καὶ ποταμοὺς ἑτέρους αὖ τινας, πλούτου καὶ νεότητος οἷον λειμῶνας ἀφθόνους, τἀν τούτοις θρέμματα χειρωσόμενος.
                <milestone unit="section" n="222b"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς λέγεις;
            </p>
        </sp>
        <sp>
            <speaker>
                Ξένος
            </speaker>
            <p>
                τῆς πεζῆς θήρας γίγνεσθον δύο μεγίστω τινὲ μέρει.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ποῖον ἑκάτερον;
            </p>
        </sp>
        <sp>
            <speaker>
                Ξένος
            </speaker>
            <p>
                τὸ μὲν τῶν ἡμέρων, τὸ δὲ τῶν ἀγρίων.
            </p>
        </sp>
        <sp>
            <speaker>
                Θεαίτητος
            </speaker>
            <p>
                εἶτ᾽ ἔστι τις θήρα τῶν ἡμέρων;
            </p>
        </sp>
        <sp>
            <speaker>
                Ξένος
            </speaker>
            <p>
                εἴπερ γέ ἐστιν ἄνθρωπος ἥμερον ζῷον. θὲς δὲ ὅπῃ χαίρεις, εἴτε μηδὲν τιθεὶς ἥμερον, εἴτε ἄλλο μὲν ἥμερόν τι, τὸν δὲ ἄνθρωπον ἄγριον, εἴτε ἥμερον μὲν λέγεις αὖ τὸν ἄνθρωπον, ἀνθρώπων δὲ μηδεμίαν ἡγῇ θήραν: τούτων ὁπότερ᾽ ἂν ἡγῇ φίλον εἰρῆσθαί σοι, τοῦτο ἡμῖν διόρισον.
                <milestone unit="section" n="222c"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀλλ᾽ ἡμᾶς τε ἥμερον, ὦ ξένε, ἡγοῦμαι ζῷον, θήραν τε ἀνθρώπων εἶναι λέγω.
            </p>
        </sp>
        <sp>
            <speaker>
                Ξένος
            </speaker>
            <p>
                διττὴν τοίνυν καὶ τὴν ἡμεροθηρικὴν εἴπωμεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                κατὰ τί λέγοντες;
            </p>
        </sp>
        <sp>
            <speaker>
                Ξένος
            </speaker>
            <p>
                τὴν μὲν λῃστικὴν καὶ ἀνδραποδιστικὴν καὶ τυραννικὴν καὶ σύμπασαν τὴν πολεμικήν, ἓν πάντα, βίαιον θήραν, ὁρισάμενοι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                καλῶς.
            </p>
        </sp>
        <sp>
            <speaker>
                Ξένος
            </speaker>
            <p>
                τὴν δέ γε δικανικὴν καὶ δημηγορικὴν καὶ προσομιλητικήν, ἓν αὖ τὸ σύνολον, πιθανουργικήν τινα μίαν
                <milestone unit="section" n="222d"/>
                τέχνην προσειπόντες.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὀρθῶς.
            </p>
        </sp>
        <sp>
            <speaker>
                Ξένος
            </speaker>
            <p>
                τῆς δὴ πιθανουργικῆς διττὰ λέγωμεν γένη.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ποῖα;
            </p>
        </sp>
        <sp>
            <speaker>
                Ξένος
            </speaker>
            <p>
                τὸ μὲν ἕτερον ἰδίᾳ, τὸ δὲ δημοσίᾳ γιγνόμενον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                γίγνεσθον γὰρ οὖν εἶδος ἑκάτερον.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν αὖ τῆς ἰδιοθηρευτικῆς τὸ μὲν μισθαρνητικόν ἐστιν, τὸ δὲ δωροφορικόν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐ μανθάνω.
            </p>
        </sp>
        <sp>
            <speaker>
                Ξένος
            </speaker>
            <p>
                τῇ τῶν ἐρώντων θήρᾳ τὸν νοῦν, ὡς ἔοικας, οὔπω προσέσχες.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τοῦ πέρι;
                <milestone unit="section" n="222e"/>
            </p>
        </sp>
        <sp>
            <speaker>
                Ξένος
            </speaker>
            <p>
                ὅτι τοῖς θηρευθεῖσι δῶρα προσεπιδιδόασιν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀληθέστατα λέγεις.
            </p>
        </sp>
        <sp>
            <speaker>
                Ξένος
            </speaker>
            <p>
                τοῦτο μὲν τοίνυν ἐρωτικῆς τέχνης ἔστω εἶδος.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ γε.
            </p>
        </sp>
        <sp>
            <speaker>
                Ξένος
            </speaker>
            <p>
                τοῦ δέ γε μισθαρνητικοῦ τὸ μὲν προσομιλοῦν διὰ χάριτος καὶ παντάπασι δι᾽ ἡδονῆς τὸ δέλεαρ πεποιημένον καὶ τὸν μισθὸν πραττόμενον τροφὴν ἑαυτῷ μόνον κολακικήν, ὡς
                <milestone unit="page" n="223"/>
                <milestone unit="section" n="223a"/>
                ἐγᾦμαι, πάντες φαῖμεν ἂν ἢ ἡδυντικήν τινα τέχνην εἶναι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                τὸ δὲ ἐπαγγελλόμενον μὲν ὡς ἀρετῆς ἕνεκα τὰς ὁμιλίας ποιούμενον, μισθὸν δὲ νόμισμα πραττόμενον, ἆρα οὐ τοῦτο τὸ γένος ἑτέρῳ προσειπεῖν ἄξιον ὀνόματι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                τίνι δὴ τούτῳ; πειρῶ λέγειν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                δῆλον δή: τὸν γὰρ σοφιστήν μοι δοκοῦμεν ἀνηυρηκέναι. τοῦτ᾽ οὖν ἔγωγε εἰπὼν τὸ προσῆκον ὄνομ᾽ ἂν ἡγοῦμαι καλεῖν αὐτόν.
                <milestone unit="section" n="223b"/>
            </p>
        </sp>
        <sp>
            <speaker>
                Ξένος
            </speaker>
            <p>
                κατὰ δὴ τὸν νῦν, ὦ Θεαίτητε, λόγον, ὡς ἔοικεν, ἡ τέχνης οἰκειωτικῆς, χειρωτικῆσ,[κτητικῆς,]θηρευτικῆς, ζῳοθηρίας,[πεζοθηρίας,]χερσαίας,[ἡμεροθηρικῆς,]ἀνθρωποθηρίας, πιθανοθηρίασ, ἰδιοθηρίας,[μισθαρνικῆς,]νομισματοπωλικῆς, δοξοπαιδευτικῆς, νέων πλουσίων καὶ ἐνδόξων γιγνομένη θήρα προσρητέον, ὡς ὁ νῦν λόγος ἡμῖν συμβαίνει, σοφιστική.
            </p>
        </sp>
        <sp>
            <speaker>
                Θεαίτητος
            </speaker>
            <p>
                παντάπασι μὲν οὖν.
                <milestone unit="section" n="223c"/>
            </p>
        </sp>
        <sp>
            <speaker>
                Ξένος
            </speaker>
            <p>
                ἔτι δὲ καὶ τῇδε ἴδωμεν: οὐ γάρ τι φαύλης μέτοχόν ἐστι τέχνης τὸ νῦν ζητούμενον, ἀλλ᾽ εὖ μάλα ποικίλης. καὶ γὰρ οὖν ἐν τοῖς πρόσθεν εἰρημένοις φάντασμα παρέχεται μὴ τοῦτο ὃ νῦν αὐτὸ ἡμεῖς φαμεν ἀλλ᾽ ἕτερον εἶναί τι γένος.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῇ δή;
            </p>
        </sp>
        <sp>
            <speaker>
                Ξένος
            </speaker>
            <p>
                τὸ τῆς κτητικῆς τέχνης διπλοῦν ἦν εἶδός που, τὸ μὲν θηρευτικὸν μέρος ἔχον, τὸ δὲ ἀλλακτικόν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἦν γὰρ οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                τῆς τοίνυν ἀλλακτικῆς δύο εἴδη λέγωμεν, τὸ μὲν δωρητικόν, τὸ δὲ ἕτερον ἀγοραστικόν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                εἰρήσθω.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν αὖ φήσομεν ἀγοραστικὴν διχῇ τέμνεσθαι.
                <milestone unit="section" n="223d"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῇ;
            </p>
        </sp>
        <sp>
            <speaker>
                Ξένος
            </speaker>
            <p>
                τὴν μὲν τῶν αὐτουργῶν αὐτοπωλικὴν διαιρουμένην, τὴν δὲ τὰ ἀλλότρια ἔργα μεταβαλλομένην μεταβλητικήν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ γε.
            </p>
        </sp>
        <sp>
            <speaker>
                Ξένος
            </speaker>
            <p>
                τί δέ; τῆς μεταβλητικῆς οὐχ ἡ μὲν κατὰ πόλιν ἀλλαγή, σχεδὸν αὐτῆς ἥμισυ μέρος ὄν, καπηλικὴ προσαγορεύεται;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ δέ γε ἐξ ἄλλης εἰς ἄλλην πόλιν διαλλάττον ὠνῇ καὶ πράσει ἐμπορική;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί δ᾽ οὔ;
                <milestone unit="section" n="223e"/>
            </p>
        </sp>
        <sp>
            <speaker>
                Ξένος
            </speaker>
            <p>
                τῆς δ᾽ ἐμπορικῆς ἆρ᾽ οὐκ ᾐσθήμεθα ὅτι τὸ μὲν ὅσοις τὸ σῶμα τρέφεται καὶ χρῆται, τὸ δὲ ὅσοις ἡ ψυχή, πωλοῦν διὰ νομίσματος ἀλλάττεται;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς τοῦτο λέγεις;
            </p>
        </sp>
        <sp>
            <speaker>
                Ξένος
            </speaker>
            <p>
                τὸ περὶ τὴν ψυχὴν ἴσως ἀγνοοῦμεν, ἐπεὶ τό γε ἕτερόν που συνίεμεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
                <milestone unit="page" n="224"/>
                <milestone unit="section" n="224a"/>
            </p>
        </sp>
        <sp>
            <speaker>
                Ξένος
            </speaker>
            <p>
                μουσικήν τε τοίνυν συνάπασαν λέγωμεν, ἐκ πόλεως ἑκάστοτε εἰς πόλιν ἔνθεν μὲν ὠνηθεῖσαν, ἑτέρωσε δὲ ἀγομένην[καὶ πιπρασκομένην], καὶ γραφικὴν καὶ θαυματοποιικὴν καὶ πολλὰ ἕτερα τῆς ψυχῆς, τὰ μὲν παραμυθίας, τὰ δὲ καὶ σπουδῆς χάριν ἀχθέντα καὶ πωλούμενα, τὸν ἄγοντα καὶ πωλοῦντα μηδὲν ἧττον τῆς τῶν σιτίων καὶ ποτῶν πράσεως ἔμπορον ὀρθῶς ἂν λεγόμενον παρασχεῖν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀληθέστατα λέγεις.
                <milestone unit="section" n="224b"/>
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν καὶ τὸν μαθήματα συνωνούμενον πόλιν τε ἐκ πόλεως νομίσματος ἀμείβοντα ταὐτὸν προσερεῖς ὄνομα;
            </p>
        </sp>
        <sp>
            <speaker>
                Θεαίτητος
            </speaker>
            <p>
                σφόδρα γε.
            </p>
        </sp>
        <sp>
            <speaker>
                Ξένος
            </speaker>
            <p>
                τῆς δὴ ψυχεμπορικῆς ταύτης ἆρ᾽ οὐ τὸ μὲν ἐπιδεικτικὴ δικαιότατα λέγοιτ᾽ ἄν, τὸ δὲ γελοίῳ μὲν οὐχ ἧττον τοῦ πρόσθεν, ὅμως δὲ μαθημάτων οὖσαν πρᾶσιν αὐτὴν ἀδελφῷ τινι τῆς πράξεως ὀνόματι προσειπεῖν ἀνάγκη;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                ταύτης τοίνυν τῆς μαθηματοπωλικῆς τὸ μὲν περὶ
                <milestone unit="section" n="224c"/>
                τὰ τῶν ἄλλων τεχνῶν μαθήματα ἑτέρῳ, τὸ δὲ περὶ τὸ τῆς ἀρετῆς ἄλλῳ προσρητέον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                τεχνοπωλικὸν μὴν τό γε περὶ τἆλλα ἂν ἁρμόττοι: τὸ δὲ περὶ ταῦτα σὺ προθυμήθητι λέγειν ὄνομα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ τί τις ἂν ἄλλο ὄνομα εἰπὼν οὐκ ἂν πλημμελοίη πλὴν τὸ νῦν ζητούμενον αὐτὸ εἶναι τὸ σοφιστικὸν γένος;
            </p>
        </sp>
        <sp>
            <speaker>
                Ξένος
            </speaker>
            <p>
                οὐδὲν ἄλλο. ἴθι δὴ νῦν συναγάγωμεν αὐτὸ λέγοντες ὡς τὸ τῆς κτητικῆς, μεταβλητικῆς, ἀγοραστικῆς,
                <milestone unit="section" n="224d"/>
                ἐμπορικῆς, ψυχεμπορικῆς περὶ λόγους καὶ μαθήματα ἀρετῆς πωλητικὸν δεύτερον ἀνεφάνη σοφιστική.
            </p>
        </sp>
        <sp>
            <speaker>
                Θεαίτητος
            </speaker>
            <p>
                μάλα γε.
            </p>
        </sp>
        <sp>
            <speaker>
                Ξένος
            </speaker>
            <p>
                τρίτον δέ γ᾽ οἶμαί σε, κἂν εἴ τις αὐτοῦ καθιδρυμένος ἐν πόλει, τὰ μὲν ὠνούμενος, τὰ δὲ καὶ τεκταινόμενος αὐτὸς μαθήματα περὶ τὰ αὐτὰ ταῦτα καὶ πωλῶν, ἐκ τούτου τὸ ζῆν προυτάξατο, καλεῖν οὐδὲν ἄλλο πλὴν ὅπερ νυνδή.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί δ᾽ οὐ μέλλω;
                <milestone unit="section" n="224e"/>
            </p>
        </sp>
        <sp>
            <speaker>
                Ξένος
            </speaker>
            <p>
                καὶ τὸ κτητικῆς ἄρα μεταβλητικόν, ἀγοραστικόν, καπηλικὸν εἴτε αὐτοπωλικόν, ἀμφοτέρως, ὅτιπερ ἂν ᾖ περὶ τὰ τοιαῦτα μαθηματοπωλικὸν γένος, ἀεὶ σὺ προσερεῖς, ὡς φαίνῃ, σοφιστικόν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀνάγκη: τῷ γὰρ λόγῳ δεῖ συνακολουθεῖν.
            </p>
        </sp>
        <sp>
            <speaker>
                Ξένος
            </speaker>
            <p>
                ἔτι δὴ σκοπῶμεν εἴ τινι τοιῷδε προσέοικεν ἄρα τὸ νῦν μεταδιωκόμενον γένος.
                <milestone unit="page" n="225"/>
                <milestone unit="section" n="225a"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                ποίῳ δή;
            </p>
        </sp>
        <sp>
            <speaker>
                Ξένος
            </speaker>
            <p>
                τῆς κτητικῆς ἀγωνιστική τι μέρος ἡμῖν ἦν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἦν γὰρ οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκ ἀπὸ τρόπου τοίνυν ἐστὶ διαιρεῖν αὐτὴν δίχα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                καθ᾽ ὁποῖα λέγε.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ μὲν ἁμιλλητικὸν αὐτῆς τιθέντας, τὸ δὲ μαχητικόν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἔστιν.
            </p>
        </sp>
        <sp>
            <speaker>
                Ξένος
            </speaker>
            <p>
                τῆς τοίνυν μαχητικῆς τῷ μὲν σώματι πρὸς σώματα γιγνομένῳ σχεδὸν εἰκὸς καὶ πρέπον ὄνομα λέγειν τι τοιοῦτον τιθεμένους οἷον βιαστικόν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                τῷ δὲ λόγοις πρὸς λόγους τί τις, ὦ Θεαίτητε, ἄλλο
                <milestone unit="section" n="225b"/>
                εἴπῃ πλὴν ἀμφισβητητικόν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐδέν.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ δέ γε περὶ τὰς ἀμφισβητήσεις θετέον διττόν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῇ;
            </p>
        </sp>
        <sp>
            <speaker>
                Ξένος
            </speaker>
            <p>
                καθ᾽ ὅσον μὲν γὰρ γίγνεται μήκεσί τε πρὸς ἐναντία μήκη λόγων καὶ περὶ[τὰ]δίκαια καὶ ἄδικα δημοσίᾳ, δικανικόν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ δ᾽ ἐν ἰδίοις αὖ καὶ κατακεκερματισμένον ἐρωτήσεσι πρὸς ἀποκρίσεις μῶν εἰθίσμεθα καλεῖν ἄλλο πλὴν ἀντιλογικόν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐδέν.
            </p>
        </sp>
        <sp>
            <speaker>
                Ξένος
            </speaker>
            <p>
                τοῦ δὲ ἀντιλογικοῦ τὸ μὲν ὅσον περὶ τὰ συμβόλαια
                <milestone unit="section" n="225c"/>
                ἀμφισβητεῖται μέν, εἰκῇ δὲ καὶ ἀτέχνως περὶ αὐτὸ πράττεται, ταῦτα θετέον μὲν εἶδος, ἐπείπερ αὐτὸ διέγνωκεν ὡς ἕτερον ὂν ὁ λόγος, ἀτὰρ ἐπωνυμίας οὔθ᾽ ὑπὸ τῶν ἔμπροσθεν ἔτυχεν οὔτε νῦν ὑφ᾽ ἡμῶν τυχεῖν ἄξιον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀληθῆ: κατὰ σμικρὰ γὰρ λίαν καὶ παντοδαπὰ διῄρηται.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ δέ γε ἔντεχνον, καὶ περὶ δικαίων αὐτῶν καὶ ἀδίκων καὶ περὶ τῶν ἄλλων ὅλως ἀμφισβητοῦν, ἆρ᾽ οὐκ ἐριστικὸν αὖ λέγειν εἰθίσμεθα;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὔ;
                <milestone unit="section" n="225d"/>
            </p>
        </sp>
        <sp>
            <speaker>
                Ξένος
            </speaker>
            <p>
                τοῦ μὴν ἐριστικοῦ τὸ μὲν χρηματοφθορικόν, τὸ δὲ χρηματιστικὸν ὂν τυγχάνει.
            </p>
        </sp>
        <sp>
            <speaker>
                Θεαίτητος
            </speaker>
            <p>
                παντάπασί γε.
            </p>
        </sp>
        <sp>
            <speaker>
                Ξένος
            </speaker>
            <p>
                τὴν ἐπωνυμίαν τοίνυν ἣν ἑκάτερον δεῖ καλεῖν αὐτῶν πειραθῶμεν εἰπεῖν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐκοῦν χρή.
            </p>
        </sp>
        <sp>
            <speaker>
                Ξένος
            </speaker>
            <p>
                δοκῶ μὴν τό γε δι᾽ ἡδονὴν τῆς περὶ ταῦτα διατριβῆς ἀμελὲς τῶν οἰκείων γιγνόμενον, περὶ δὲ τὴν λέξιν τοῖς πολλοῖς τῶν ἀκουόντων οὐ μεθ᾽ ἡδονῆς ἀκουόμενον καλεῖσθαι κατὰ γνώμην τὴν ἐμὴν οὐχ ἕτερον ἀδολεσχικοῦ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                λέγεται γὰρ οὖν οὕτω πως.
                <milestone unit="section" n="225e"/>
            </p>
        </sp>
        <sp>
            <speaker>
                Ξένος
            </speaker>
            <p>
                τούτου τοίνυν τοὐναντίον, ἀπὸ τῶν ἰδιωτικῶν ἐρίδων χρηματιζόμενον, ἐν τῷ μέρει σὺ πειρῶ νῦν εἰπεῖν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ τί τις ἂν αὖ εἰπὼν ἕτερον οὐκ ἐξαμάρτοι πλήν γε τὸν θαυμαστὸν πάλιν ἐκεῖνον ἥκειν αὖ νῦν τέταρτον τὸν μεταδιωκόμενον ὑφ᾽ ἡμῶν σοφιστήν;
                <milestone unit="page" n="226"/>
                <milestone unit="section" n="226a"/>
            </p>
        </sp>
        <sp>
            <speaker>
                Ξένος
            </speaker>
            <p>
                οὐδὲν ἀλλ᾽ ἢ τὸ χρηματιστικὸν γένος, ὡς ἔοικεν, ἐριστικῆς ὂν τέχνης, τῆς ἀντιλογικῆς, τῆς ἀμφισβητητικῆς, τῆς μαχητικῆς, τῆς ἀγωνιστικῆς, τῆς κτητικῆς ἔστιν, ὡς ὁ λόγος αὖ μεμήνυκε νῦν, ὁ σοφιστής.
            </p>
        </sp>
        <sp>
            <speaker>
                Θεαίτητος
            </speaker>
            <p>
                κομιδῇ μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                ὁρᾷς οὖν ὡς ἀληθῆ λέγεται τὸ ποικίλον εἶναι τοῦτο τὸ θηρίον καὶ τὸ λεγόμενον οὐ τῇ ἑτέρᾳ ληπτόν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐκοῦν ἀμφοῖν χρή.
                <milestone unit="section" n="226b"/>
            </p>
        </sp>
        <sp>
            <speaker>
                Ξένος
            </speaker>
            <p>
                χρὴ γὰρ οὖν, καὶ κατὰ δύναμίν γε οὕτω ποιητέον, τοιόνδε τι μεταθέοντας ἴχνος αὐτοῦ. καί μοι λέγε: τῶν οἰκετικῶν ὀνομάτων καλοῦμεν ἄττα που;
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ πολλά: ἀτὰρ ποῖα δὴ τῶν πολλῶν πυνθάνῃ;
            </p>
        </sp>
        <sp>
            <speaker>
                Ξένος
            </speaker>
            <p>
                τὰ τοιάδε, οἷον διηθεῖν τε λέγομεν καὶ διαττᾶν καὶ βράττειν καὶ†διακρίνειν.†
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί μήν;
            </p>
        </sp>
        <sp>
            <speaker>
                Ξένος
            </speaker>
            <p>
                καὶ πρός γε τούτοις ἔτι ξαίνειν, κατάγειν, κερκίζειν, καὶ μυρία ἐν ταῖς τέχναις ἄλλα τοιαῦτα ἐνόντα ἐπιστάμεθα. ἦ γάρ;
                <milestone unit="section" n="226c"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον αὐτῶν πέρι βουληθεὶς δηλῶσαι παραδείγματα προθεὶς ταῦτα κατὰ πάντων ἤρου;
            </p>
        </sp>
        <sp>
            <speaker>
                Ξένος
            </speaker>
            <p>
                διαιρετικά που τὰ λεχθέντα εἴρηται σύμπαντα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                κατὰ τὸν ἐμὸν τοίνυν λόγον ὡς περὶ ταῦτα μίαν οὖσαν ἐν ἅπασι τέχνην ἑνὸς ὀνόματος ἀξιώσομεν αὐτήν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τίνα προσειπόντες;
            </p>
        </sp>
        <sp>
            <speaker>
                Ξένος
            </speaker>
            <p>
                διακριτικήν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἔστω.
            </p>
        </sp>
        <sp>
            <speaker>
                Ξένος
            </speaker>
            <p>
                σκόπει δὴ ταύτης αὖ δύο ἄν πῃ δυνώμεθα κατιδεῖν εἴδη.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ταχεῖαν ὡς ἐμοὶ σκέψιν ἐπιτάττεις.
                <milestone unit="section" n="226d"/>
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν ἔν γε ταῖς εἰρημέναις διακρίσεσι τὸ μὲν χεῖρον ἀπὸ βελτίονος ἀποχωρίζειν ἦν, τὸ δ᾽ ὅμοιον ἀφ᾽ ὁμοίου.
            </p>
        </sp>
        <sp>
            <speaker>
                Θεαίτητος
            </speaker>
            <p>
                σχεδὸν οὕτω νῦν λεχθὲν φαίνεται.
            </p>
        </sp>
        <sp>
            <speaker>
                Ξένος
            </speaker>
            <p>
                τῆς μὲν τοίνυν ὄνομα οὐκ ἔχω λεγόμενον: τῆς δὲ καταλειπούσης μὲν τὸ βέλτιον διακρίσεως, τὸ δὲ χεῖρον ἀποβαλλούσης ἔχω.
            </p>
        </sp>
        <sp>
            <speaker>
                Θεαίτητος
            </speaker>
            <p>
                λέγε τί.
            </p>
        </sp>
        <sp>
            <speaker>
                Ξένος
            </speaker>
            <p>
                πᾶσα ἡ τοιαύτη διάκρισις, ὡς ἐγὼ συννοῶ, λέγεται παρὰ πάντων καθαρμός τις.
            </p>
        </sp>
        <sp>
            <speaker>
                Θεαίτητος
            </speaker>
            <p>
                λέγεται γὰρ οὖν.
                <milestone unit="section" n="226e"/>
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν τό γε καθαρτικὸν εἶδος αὖ διπλοῦν ὂν πᾶς ἂν ἴδοι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί, κατὰ σχολήν γε ἴσως: οὐ μὴν ἔγωγε καθορῶ νῦν.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν τά γε περὶ τὰ σώματα πολλὰ εἴδη καθάρσεων ἑνὶ περιλαβεῖν ὀνόματι προσήκει.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ποῖα καὶ τίνι;
            </p>
        </sp>
        <sp>
            <speaker>
                Ξένος
            </speaker>
            <p>
                τά τε τῶν ζῴων, ὅσα ἐντὸς σωμάτων ὑπὸ γυμναστικῆς
                <milestone unit="page" n="227"/>
                <milestone unit="section" n="227a"/>
                ἰατρικῆς τε ὀρθῶς διακρινόμενα καθαίρεται καὶ περὶ τἀκτός, εἰπεῖν μὲν φαῦλα, ὅσα βαλανευτικὴ παρέχεται: καὶ τῶν ἀψύχων σωμάτων, ὧν γναφευτικὴ καὶ σύμπασα κοσμητικὴ τὴν ἐπιμέλειαν παρεχομένη κατὰ σμικρὰ πολλὰ καὶ γελοῖα δοκοῦντα ὀνόματα ἔσχεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                μάλα γε.
            </p>
        </sp>
        <sp>
            <speaker>
                Ξένος
            </speaker>
            <p>
                παντάπασι μὲν οὖν, ὦ Θεαίτητε. ἀλλὰ γὰρ τῇ τῶν λόγων μεθόδῳ σπογγιστικῆς ἢ φαρμακοποσίας οὐδὲν ἧττον οὐδέ τι μᾶλλον τυγχάνει μέλον εἰ τὸ μὲν σμικρά, τὸ δὲ μεγάλα ἡμᾶς ὠφελεῖ καθαῖρον. τοῦ κτήσασθαι γὰρ
                <milestone unit="section" n="227b"/>
                ἕνεκα νοῦν πασῶν τεχνῶν τὸ συγγενὲς καὶ τὸ μὴ συγγενὲς κατανοεῖν πειρωμένη τιμᾷ πρὸς τοῦτο ἐξ ἴσου πάσας, καὶ θάτερα τῶν ἑτέρων κατὰ τὴν ὁμοιότητα οὐδὲν ἡγεῖται γελοιότερα, σεμνότερον δέ τι τὸν διὰ στρατηγικῆς ἢ φθειριστικῆς δηλοῦντα θηρευτικὴν οὐδὲν νενόμικεν, ἀλλ᾽ ὡς τὸ πολὺ χαυνότερον. καὶ δὴ καὶ νῦν, ὅπερ ἤρου, τί προσεροῦμεν ὄνομα συμπάσας δυνάμεις ὅσαι σῶμα εἴτε ἔμψυχον εἴτε ἄψυχον
                <milestone unit="section" n="227c"/>
                εἰλήχασι καθαίρειν, οὐδὲν αὐτῇ διοίσει ποῖόν τι λεχθὲν εὐπρεπέστατον εἶναι δόξει: μόνον ἐχέτω χωρὶς τῶν τῆς ψυχῆς καθάρσεων πάντα συνδῆσαν ὅσα ἄλλο τι καθαίρει. τὸν γὰρ περὶ τὴν διάνοιαν καθαρμὸν ἀπὸ τῶν ἄλλων ἐπικεχείρηκεν ἀφορίσασθαι τὰ νῦν, εἴ γε ὅπερ βούλεται μανθάνομεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀλλὰ μεμάθηκα, καὶ συγχωρῶ δύο μὲν εἴδη καθάρσεως, ἓν δὲ τὸ περὶ τὴν ψυχὴν εἶδος εἶναι, τοῦ περὶ τὸ σῶμα χωρὶς ὄν.
            </p>
        </sp>
        <sp>
            <speaker>
                Ξένος
            </speaker>
            <p>
                πάντων κάλλιστα. καί μοι τὸ μετὰ τοῦτο ἐπάκουε
                <milestone unit="section" n="227d"/>
                πειρώμενος αὖ τὸ λεχθὲν διχῇ τέμνειν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                καθ᾽ ὁποῖ᾽ ἂν ὑφηγῇ πειράσομαί σοι συντέμνειν.
            </p>
        </sp>
        <sp>
            <speaker>
                Ξένος
            </speaker>
            <p>
                πονηρίαν ἕτερον ἀρετῆς ἐν ψυχῇ λέγομέν τι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν καθαρμός γ᾽ ἦν τὸ λείπειν μὲν θάτερον, ἐκβάλλειν δὲ ὅσον ἂν ᾖ πού τι φλαῦρον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἦν γὰρ οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ ψυχῆς ἄρα, καθ᾽ ὅσον ἂν εὑρίσκωμεν κακίας ἀφαίρεσίν τινα, καθαρμὸν αὐτὸν λέγοντες ἐν μέλει φθεγξόμεθα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ μάλα γε.
            </p>
        </sp>
        <sp>
            <speaker>
                Ξένος
            </speaker>
            <p>
                δύο μὲν εἴδη κακίας περὶ ψυχὴν ῥητέον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ποῖα;
                <milestone unit="page" n="228"/>
                <milestone unit="section" n="228a"/>
            </p>
        </sp>
        <sp>
            <speaker>
                Ξένος
            </speaker>
            <p>
                τὸ μὲν οἷον νόσον ἐν σώματι, τὸ δ᾽ οἷον αἶσχος ἐγγιγνόμενον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐκ ἔμαθον.
            </p>
        </sp>
        <sp>
            <speaker>
                Ξένος
            </speaker>
            <p>
                νόσον ἴσως καὶ στάσιν οὐ ταὐτὸν νενόμικας;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐδ᾽ αὖ πρὸς τοῦτο ἔχω τί χρή με ἀποκρίνασθαι.
            </p>
        </sp>
        <sp>
            <speaker>
                Ξένος
            </speaker>
            <p>
                πότερον ἄλλο τι στάσιν ἡγούμενος ἢ τὴν τοῦ φύσει συγγενοῦς ἔκ τινος διαφθορᾶς διαφοράν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐδέν.
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλ᾽ αἶσχος ἄλλο τι πλὴν τὸ τῆς ἀμετρίας πανταχοῦ δυσειδὲς ἐνὸν γένος;
                <milestone unit="section" n="228b"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐδαμῶς ἄλλο.
            </p>
        </sp>
        <sp>
            <speaker>
                Ξένος
            </speaker>
            <p>
                τί δέ; ἐν ψυχῇ δόξας ἐπιθυμίαις καὶ θυμὸν ἡδοναῖς καὶ λόγον λύπαις καὶ πάντα ἀλλήλοις ταῦτα τῶν φλαύρως ἐχόντων οὐκ ᾐσθήμεθα διαφερόμενα;
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ σφόδρα γε.
            </p>
        </sp>
        <sp>
            <speaker>
                Ξένος
            </speaker>
            <p>
                συγγενῆ γε μὴν ἐξ ἀνάγκης σύμπαντα γέγονεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                στάσιν ἄρα καὶ νόσον τῆς ψυχῆς πονηρίαν λέγοντες ὀρθῶς ἐροῦμεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὀρθότατα μὲν οὖν.
                <milestone unit="section" n="228c"/>
            </p>
        </sp>
        <sp>
            <speaker>
                Ξένος
            </speaker>
            <p>
                τί δ᾽; ὅς᾽ ἂν κινήσεως μετασχόντα καὶ σκοπόν τινα θέμενα πειρώμενα τούτου τυγχάνειν καθ᾽ ἑκάστην ὁρμὴν παράφορα αὐτοῦ γίγνηται καὶ ἀποτυγχάνῃ, πότερον αὐτὰ φήσομεν ὑπὸ συμμετρίας τῆς πρὸς ἄλληλα ἢ τοὐναντίον ὑπὸ ἀμετρίας αὐτὰ πάσχειν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                δῆλον ὡς ὑπὸ ἀμετρίας.
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλὰ μὴν ψυχήν γε ἴσμεν ἄκουσαν πᾶσαν πᾶν ἀγνοοῦσαν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                σφόδρα γε.
            </p>
        </sp>
        <sp>
            <speaker>
                Ξένος
            </speaker>
            <p>
                τό γε μὴν ἀγνοεῖν ἐστιν ἐπ᾽ ἀλήθειαν ὁρμωμένης
                <milestone unit="section" n="228d"/>
                ψυχῆς, παραφόρου συνέσεως γιγνομένης, οὐδὲν ἄλλο πλὴν παραφροσύνη.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                ψυχὴν ἄρα ἀνόητον αἰσχρὰν καὶ ἄμετρον θετέον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἔοικεν.
            </p>
        </sp>
        <sp>
            <speaker>
                Ξένος
            </speaker>
            <p>
                ἔστι δὴ δύο ταῦτα, ὡς φαίνεται, κακῶν ἐν αὐτῇ γένη, τὸ μὲν πονηρία καλούμενον ὑπὸ τῶν πολλῶν, νόσος αὐτῆς σαφέστατα ὄν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ δέ γε ἄγνοιαν μὲν καλοῦσι, κακίαν δὲ αὐτὸ ἐν ψυχῇ μόνον γιγνόμενον οὐκ ἐθέλουσιν ὁμολογεῖν.
                <milestone unit="section" n="228e"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                κομιδῇ συγχωρητέον, ὃ νυνδὴ λέξαντος ἠμφεγνόησά σου, τὸ δύο εἶναι γένη κακίας ἐν ψυχῇ, καὶ δειλίαν μὲν καὶ ἀκολασίαν καὶ ἀδικίαν σύμπαντα ἡγητέον νόσον ἐν ἡμῖν, τὸ δὲ τῆς πολλῆς καὶ παντοδαπῆς ἀγνοίας πάθος αἶσχος θετέον.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν ἔν γε σώματι περὶ δύο παθήματε τούτω δύο τέχνα τινὲ ἐγενέσθην;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τίνε τούτω;
                <milestone unit="page" n="229"/>
                <milestone unit="section" n="229a"/>
            </p>
        </sp>
        <sp>
            <speaker>
                Ξένος
            </speaker>
            <p>
                περὶ μὲν αἶσχος γυμναστική, περὶ δὲ νόσον ἰατρική.
            </p>
        </sp>
        <sp>
            <speaker>
                Θεαίτητος
            </speaker>
            <p>
                φαίνεσθον.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν καὶ περὶ μὲν ὕβριν καὶ ἀδικίαν καὶ δειλίαν ἡ κολαστικὴ πέφυκε τεχνῶν μάλιστα δὴ πασῶν προσήκουσα Δίκῃ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ γοῦν εἰκός, ὡς εἰπεῖν κατὰ τὴν ἀνθρωπίνην δόξαν.
            </p>
        </sp>
        <sp>
            <speaker>
                Ξένος
            </speaker>
            <p>
                τί δέ; περὶ σύμπασαν ἄγνοιαν μῶν ἄλλην τινὰ ἢ διδασκαλικὴν ὀρθότερον εἴποι τις ἄν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐδεμίαν.
                <milestone unit="section" n="229b"/>
            </p>
        </sp>
        <sp>
            <speaker>
                Ξένος
            </speaker>
            <p>
                φέρε δή: διδασκαλικῆς δὲ ἆρα ἓν μόνον γένος φατέον[εἶναι]ἢ πλείω, δύο δέ τινε αὐτῆς εἶναι μεγίστω; σκόπει.
            </p>
        </sp>
        <sp>
            <speaker>
                Θεαίτητος
            </speaker>
            <p>
                σκοπῶ.
            </p>
        </sp>
        <sp>
            <speaker>
                Ξένος
            </speaker>
            <p>
                καί μοι δοκοῦμεν τῇδε ἄν πῃ τάχιστα εὑρεῖν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῇ;
            </p>
        </sp>
        <sp>
            <speaker>
                Ξένος
            </speaker>
            <p>
                τὴν ἄγνοιαν ἰδόντες εἴ πῃ κατὰ μέσον αὑτῆς τομὴν ἔχει τινά. διπλῆ γὰρ αὕτη γιγνομένη δῆλον ὅτι καὶ τὴν διδασκαλικὴν δύο ἀναγκάζει μόρια ἔχειν, ἓν ἐφ᾽ ἑνὶ[γένει]τῶν αὑτῆς ἑκατέρῳ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί οὖν; καταφανές πῄ σοι τὸ νῦν ζητούμενον;
                <milestone unit="section" n="229c"/>
            </p>
        </sp>
        <sp>
            <speaker>
                Ξένος
            </speaker>
            <p>
                ἀγνοίας γοῦν μέγα τί μοι δοκῶ καὶ χαλεπὸν ἀφωρισμένον ὁρᾶν εἶδος, πᾶσι τοῖς ἄλλοις αὐτῆς ἀντίσταθμον μέρεσιν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ποῖον δή;
            </p>
        </sp>
        <sp>
            <speaker>
                Ξένος
            </speaker>
            <p>
                τὸ μὴ κατειδότα τι δοκεῖν εἰδέναι: δι᾽ οὗ κινδυνεύει πάντα ὅσα διανοίᾳ σφαλλόμεθα γίγνεσθαι πᾶσιν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀληθῆ.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ δὴ καὶ τούτῳ γε οἶμαι μόνῳ τῆς ἀγνοίας ἀμαθίαν τοὔνομα προσρηθῆναι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ γε.
            </p>
        </sp>
        <sp>
            <speaker>
                Ξένος
            </speaker>
            <p>
                τί δὲ δὴ τῷ τῆς διδασκαλικῆς ἄρα μέρει τῷ τοῦτο ἀπαλλάττοντι λεκτέον;
                <milestone unit="section" n="229d"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                οἶμαι μὲν[οὖν], ὦ ξένε, τὸ μὲν ἄλλο δημιουργικὰς διδασκαλίας, τοῦτο δὲ ἐνθάδε γε παιδείαν δι᾽ ἡμῶν κεκλῆσθαι.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ γὰρ σχεδόν, ὦ Θεαίτητε, ἐν πᾶσιν Ἕλλησιν. ἀλλὰ γὰρ ἡμῖν ἔτι καὶ τοῦτο σκεπτέον, ἆρ᾽ ἄτομον ἤδη ἐστὶ πᾶν ἤ τινα ἔχον διαίρεσιν ἀξίαν ἐπωνυμίας.
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐκοῦν χρὴ σκοπεῖν.
            </p>
        </sp>
        <sp>
            <speaker>
                Ξένος
            </speaker>
            <p>
                δοκεῖ τοίνυν μοι καὶ τοῦτο ἔτι πῃ σχίζεσθαι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                κατὰ τί;
                <milestone unit="section" n="229e"/>
            </p>
        </sp>
        <sp>
            <speaker>
                Ξένος
            </speaker>
            <p>
                τῆς ἐν τοῖς λόγοις διδασκαλικῆς ἡ μὲν τραχυτέρα τις ἔοικεν ὁδὸς εἶναι, τὸ δ᾽ ἕτερον αὐτῆς μόριον λειότερον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον δὴ τούτων ἑκάτερον λέγομεν;
            </p>
        </sp>
        <sp>
            <speaker>
                Ξένος
            </speaker>
            <p>
                τὸ μὲν ἀρχαιοπρεπές τι πάτριον, ᾧ πρὸς τοὺς ὑεῖς μάλιστ᾽ ἐχρῶντό τε καὶ ἔτι πολλοὶ χρῶνται τὰ νῦν, ὅταν
                <milestone unit="page" n="230"/>
                <milestone unit="section" n="230a"/>
                αὐτοῖς ἐξαμαρτάνωσί τι, τὰ μὲν χαλεπαίνοντες, τὰ δὲ μαλθακωτέρως παραμυθούμενοι: τὸ δ᾽ οὖν σύμπαν αὐτὸ ὀρθότατα εἴποι τις ἂν νουθετητικήν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἔστιν οὕτως.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ δέ γε, εἴξασί τινες αὖ λόγον ἑαυτοῖς δόντες ἡγήσασθαι πᾶσαν ἀκούσιον ἀμαθίαν εἶναι, καὶ μαθεῖν οὐδέν ποτ᾽ ἂν ἐθέλειν τὸν οἰόμενον εἶναι σοφὸν τούτων ὧν οἴοιτο πέρι δεινὸς εἶναι, μετὰ δὲ πολλοῦ πόνου τὸ νουθετητικὸν εἶδος τῆς παιδείας σμικρὸν ἀνύτειν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὀρθῶς γε νομίζοντες.
                <milestone unit="section" n="230b"/>
            </p>
        </sp>
        <sp>
            <speaker>
                Ξένος
            </speaker>
            <p>
                τῷ τοι ταύτης τῆς δόξης ἐπὶ ἐκβολὴν ἄλλῳ τρόπῳ στέλλονται.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τίνι δή;
            </p>
        </sp>
        <sp>
            <speaker>
                Ξένος
            </speaker>
            <p>
                διερωτῶσιν ὧν ἂν οἴηταί τίς τι πέρι λέγειν λέγων μηδέν: εἶθ᾽ ἅτε πλανωμένων τὰς δόξας ῥᾳδίως ἐξετάζουσι, καὶ συνάγοντες δὴ τοῖς λόγοις εἰς ταὐτὸν τιθέασι παρ᾽ ἀλλήλας, τιθέντες δὲ ἐπιδεικνύουσιν αὐτὰς αὑταῖς ἅμα περὶ τῶν αὐτῶν πρὸς τὰ αὐτὰ κατὰ ταὐτὰ ἐναντίας. οἱ δ᾽ ὁρῶντες ἑαυτοῖς μὲν χαλεπαίνουσι, πρὸς δὲ τοὺς ἄλλους ἡμεροῦνται,
                <milestone unit="section" n="230c"/>
                καὶ τούτῳ δὴ τῷ τρόπῳ τῶν περὶ αὑτοὺς μεγάλων καὶ σκληρῶν δοξῶν ἀπαλλάττονται πασῶν[τε]ἀπαλλαγῶν ἀκούειν τε ἡδίστην καὶ τῷ πάσχοντι βεβαιότατα γιγνομένην. νομίζοντες γάρ, ὦ παῖ φίλε, οἱ καθαίροντες αὐτούς, ὥσπερ οἱ περὶ τὰ σώματα ἰατροὶ νενομίκασι μὴ πρότερον ἂν τῆς προσφερομένης τροφῆς ἀπολαύειν δύνασθαι σῶμα, πρὶν ἂν τὰ ἐμποδίζοντα ἐντός τις ἐκβάλῃ, ταὐτὸν καὶ περὶ ψυχῆς διενοήθησαν ἐκεῖνοι, μὴ πρότερον αὐτὴν ἕξειν τῶν προσφερομένων μαθημάτων
                <milestone unit="section" n="230d"/>
                ὄνησιν, πρὶν ἂν ἐλέγχων τις τὸν ἐλεγχόμενον εἰς αἰσχύνην καταστήσας, τὰς τοῖς μαθήμασιν ἐμποδίους δόξας ἐξελών, καθαρὸν ἀποφήνῃ καὶ ταῦτα ἡγούμενον ἅπερ οἶδεν εἰδέναι μόνα, πλείω δὲ μή.
            </p>
        </sp>
        <sp>
            <speaker>
                Θεαίτητος
            </speaker>
            <p>
                βελτίστη γοῦν καὶ σωφρονεστάτη τῶν ἕξεων αὕτη.
            </p>
        </sp>
        <sp>
            <speaker>
                Ξένος
            </speaker>
            <p>
                διὰ ταῦτα δὴ πάντα ἡμῖν, ὦ Θεαίτητε, καὶ τὸν ἔλεγχον λεκτέον ὡς ἄρα μεγίστη καὶ κυριωτάτη τῶν καθάρσεών ἐστι, καὶ τὸν ἀνέλεγκτον αὖ νομιστέον, ἂν καὶ τυγχάνῃ
                <milestone unit="section" n="230e"/>
                βασιλεὺς ὁ μέγας ὤν, τὰ μέγιστα ἀκάθαρτον ὄντα, ἀπαίδευτόν τε καὶ αἰσχρὸν γεγονέναι ταῦτα ἃ καθαρώτατον καὶ κάλλιστον ἔπρεπε τὸν ὄντως ἐσόμενον εὐδαίμονα εἶναι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                παντάπασι μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                τί δέ; τοὺς ταύτῃ χρωμένους τῇ τέχνῃ τίνας
                <milestone unit="page" n="231"/>
                <milestone unit="section" n="231a"/>
                φήσομεν; ἐγὼ μὲν γὰρ φοβοῦμαι σοφιστὰς φάναι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί δή;
            </p>
        </sp>
        <sp>
            <speaker>
                Ξένος
            </speaker>
            <p>
                μὴ μεῖζον αὐτοῖς προσάπτωμεν γέρας.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀλλὰ μὴν προσέοικέ γε τοιούτῳ τινὶ τὰ νῦν εἰρημένα.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ γὰρ κυνὶ λύκος, ἀγριώτατον ἡμερωτάτῳ. τὸν δὲ ἀσφαλῆ δεῖ πάντων μάλιστα περὶ τὰς ὁμοιότητας ἀεὶ ποιεῖσθαι τὴν φυλακήν: ὀλισθηρότατον γὰρ τὸ γένος. ὅμως δὲ ἔστω: οὐ γὰρ περὶ σμικρῶν ὅρων τὴν ἀμφισβήτησιν οἴομαι
                <milestone unit="section" n="231b"/>
                γενήσεσθαι τότε ὁπόταν ἱκανῶς φυλάττωσιν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὔκουν τό γε εἰκός.
            </p>
        </sp>
        <sp>
            <speaker>
                Ξένος
            </speaker>
            <p>
                ἔστω δὴ διακριτικῆς τέχνης καθαρτική, καθαρτικῆς δὲ τὸ περὶ ψυχὴν μέρος ἀφωρίσθω, τούτου δὲ διδασκαλική, διδασκαλικῆς δὲ παιδευτική: τῆς δὲ παιδευτικῆς ὁ περὶ τὴν μάταιον δοξοσοφίαν γιγνόμενος ἔλεγχος ἐν τῷ νῦν λόγῳ παραφανέντι μηδὲν ἄλλ᾽ ἡμῖν εἶναι λεγέσθω πλὴν ἡ γένει γενναία σοφιστική.
            </p>
        </sp>
        <sp>
            <speaker>
                Θεαίτητος
            </speaker>
            <p>
                λεγέσθω μέν: ἀπορῶ δὲ ἔγωγε ἤδη διὰ τὸ πολλὰ
                <milestone unit="section" n="231c"/>
                πεφάνθαι, τί χρή ποτε ὡς ἀληθῆ λέγοντα καὶ διισχυριζόμενον εἰπεῖν ὄντως εἶναι τὸν σοφιστήν.
            </p>
        </sp>
        <sp>
            <speaker>
                Ξένος
            </speaker>
            <p>
                εἰκότως γε σὺ ἀπορῶν. ἀλλά τοι κἀκεῖνον ἡγεῖσθαι χρὴ νῦν ἤδη σφόδρα ἀπορεῖν ὅπῃ ποτὲ ἔτι διαδύσεται τὸν λόγον: ὀρθὴ γὰρ ἡ παροιμία, τὸ τὰς ἁπάσας μὴ ῥᾴδιον εἶναι διαφεύγειν. νῦν οὖν καὶ μάλιστα ἐπιθετέον αὐτῷ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                καλῶς λέγεις.
            </p>
        </sp>
        <sp>
            <speaker>
                Ξένος
            </speaker>
            <p>
                πρῶτον δὴ στάντες οἷον ἐξαναπνεύσωμεν, καὶ πρὸς
                <milestone unit="section" n="231d"/>
                ἡμᾶς αὐτοὺς διαλογισώμεθα ἅμα ἀναπαυόμενοι, φέρε, ὁπόσα ἡμῖν ὁ σοφιστὴς πέφανται. δοκῶ μὲν γάρ, τὸ πρῶτον ηὑρέθη νέων καὶ πλουσίων ἔμμισθος θηρευτής.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ δέ γε δεύτερον ἔμπορός τις περὶ τὰ τῆς ψυχῆς μαθήματα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ γε.
            </p>
        </sp>
        <sp>
            <speaker>
                Ξένος
            </speaker>
            <p>
                τρίτον δὲ ἆρα οὐ περὶ αὐτὰ ταῦτα κάπηλος ἀνεφάνη;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί, καὶ τέταρτόν γε αὐτοπώλης περὶ τὰ μαθήματα ἡμῖν ἦν.
            </p>
        </sp>
        <sp>
            <speaker>
                Ξένος
            </speaker>
            <p>
                ὀρθῶς ἐμνημόνευσας. πέμπτον δ᾽ ἐγὼ πειράσομαι
                <milestone unit="section" n="231e"/>
                μνημονεύειν: τῆς γὰρ ἀγωνιστικῆς περὶ λόγους ἦν τις ἀθλητής, τὴν ἐριστικὴν τέχνην ἀφωρισμένος.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἦν γὰρ οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                τό γε μὴν ἕκτον ἀμφισβητήσιμον μέν, ὅμως δ᾽ ἔθεμεν αὐτῷ συγχωρήσαντες δοξῶν ἐμποδίων μαθήμασιν περὶ ψυχὴν καθαρτὴν αὐτὸν εἶναι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                παντάπασι μὲν οὖν.
                <milestone unit="page" n="232"/>
                <milestone unit="section" n="232a"/>
            </p>
        </sp>
        <sp>
            <speaker>
                Ξένος
            </speaker>
            <p>
                ἆρ᾽ οὖν ἐννοεῖς, ὅταν ἐπιστήμων τις πολλῶν φαίνηται, μιᾶς δὲ τέχνης ὀνόματι προσαγορεύηται, τὸ φάντασμα τοῦτο ὡς οὐκ ἔσθ᾽ ὑγιές, ἀλλὰ δῆλον ὡς ὁ πάσχων αὐτὸ πρός τινα τέχνην οὐ δύναται κατιδεῖν ἐκεῖνο αὐτῆς εἰς ὃ πάντα τὰ μαθήματα ταῦτα βλέπει, διὸ καὶ πολλοῖς ὀνόμασιν ἀνθ᾽ ἑνὸς τὸν ἔχοντα αὐτὰ προσαγορεύει;
            </p>
        </sp>
        <sp>
            <speaker>
                Θεαίτητος
            </speaker>
            <p>
                κινδυνεύει τοῦτο ταύτῃ πῃ μάλιστα πεφυκέναι.
                <milestone unit="section" n="232b"/>
            </p>
        </sp>
        <sp>
            <speaker>
                Ξένος
            </speaker>
            <p>
                μὴ τοίνυν ἡμεῖς γε αὐτὸ ἐν τῇ ζητήσει δι᾽ ἀργίαν πάσχωμεν, ἀλλ᾽ ἀναλάβωμεν ἓν πρῶτον τῶν περὶ τὸν σοφιστὴν εἰρημένων. ἓν γάρ τί μοι μάλιστα κατεφάνη αὐτὸν μηνῦον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Ξένος
            </speaker>
            <p>
                ἀντιλογικὸν αὐτὸν ἔφαμεν εἶναί που.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                τί δ᾽; οὐ καὶ τῶν ἄλλων αὐτοῦ τούτου διδάσκαλον γίγνεσθαι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί μήν;
            </p>
        </sp>
        <sp>
            <speaker>
                Ξένος
            </speaker>
            <p>
                σκοπῶμεν δή, περὶ τίνος ἄρα καί φασιν οἱ τοιοῦτοι ποιεῖν ἀντιλογικούς. ἡ δὲ σκέψις ἡμῖν ἐξ ἀρχῆς ἔστω τῇδέ
                <milestone unit="section" n="232c"/>
                πῃ. φέρε, περὶ τῶν θείων, ὅς᾽ ἀφανῆ τοῖς πολλοῖς, ἆρ᾽ ἱκανοὺς ποιοῦσι τοῦτο δρᾶν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                λέγεται γοῦν δὴ περὶ αὐτῶν ταῦτα.
            </p>
        </sp>
        <sp>
            <speaker>
                Ξένος
            </speaker>
            <p>
                τί δ᾽ ὅσα φανερὰ γῆς τε καὶ οὐρανοῦ καὶ τῶν περὶ τὰ τοιαῦτα;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί γάρ;
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλὰ μὴν ἔν γε ταῖς ἰδίαις συνουσίαις, ὁπόταν γενέσεώς τε καὶ οὐσίας πέρι κατὰ πάντων λέγηταί τι, σύνισμεν ὡς αὐτοί τε ἀντειπεῖν δεινοὶ τούς τε ἄλλους ὅτι ποιοῦσιν ἅπερ αὐτοὶ δυνατούς;
            </p>
        </sp>
        <sp>
            <speaker>
                Θεαίτητος
            </speaker>
            <p>
                παντάπασί γε.
                <milestone unit="section" n="232d"/>
            </p>
        </sp>
        <sp>
            <speaker>
                Ξένος
            </speaker>
            <p>
                τί δ᾽ αὖ περὶ νόμων καὶ συμπάντων τῶν πολιτικῶν, ἆρ᾽ οὐχ ὑπισχνοῦνται ποιεῖν ἀμφισβητητικούς;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐδεὶς γὰρ ἂν αὐτοῖς ὡς ἔπος εἰπεῖν διελέγετο μὴ τοῦτο ὑπισχνουμένοις.
            </p>
        </sp>
        <sp>
            <speaker>
                Ξένος
            </speaker>
            <p>
                τά γε μὴν περὶ πασῶν τε καὶ κατὰ μίαν ἑκάστην τέχνην, ἃ δεῖ πρὸς ἕκαστον αὐτὸν τὸν δημιουργὸν ἀντειπεῖν, δεδημοσιωμένα που καταβέβληται γεγραμμένα τῷ βουλομένῳ μαθεῖν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὰ Πρωταγόρειά μοι φαίνῃ περί τε πάλης καὶ
                <milestone unit="section" n="232e"/>
                τῶν ἄλλων τεχνῶν εἰρηκέναι.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ πολλῶν γε, ὦ μακάριε, ἑτέρων. ἀτὰρ δὴ τὸ τῆς ἀντιλογικῆς τέχνης ἆρ᾽ οὐκ ἐν κεφαλαίῳ περὶ πάντων πρὸς ἀμφισβήτησιν ἱκανή τις δύναμις ἔοικ᾽ εἶναι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                φαίνεται γοῦν δὴ σχεδὸν οὐδὲν ὑπολιπεῖν.
            </p>
        </sp>
        <sp>
            <speaker>
                Ξένος
            </speaker>
            <p>
                σὺ δὴ πρὸς θεῶν, ὦ παῖ, δυνατὸν ἡγῇ τοῦτο; τάχα γὰρ ἂν ὑμεῖς μὲν ὀξύτερον οἱ νέοι πρὸς αὐτὸ βλέποιτε, ἡμεῖς δὲ ἀμβλύτερον.
                <milestone unit="page" n="233"/>
                <milestone unit="section" n="233a"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον, καὶ πρὸς τί μάλιστα λέγεις; οὐ γάρ που κατανοῶ τὸ νῦν ἐρωτώμενον.
            </p>
        </sp>
        <sp>
            <speaker>
                Ξένος
            </speaker>
            <p>
                εἰ πάντα ἐπίστασθαί τινα ἀνθρώπων ἐστὶ δυνατόν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                μακάριον μεντἂν ἡμῶν, ὦ ξένε, ἦν τὸ γένος.
            </p>
        </sp>
        <sp>
            <speaker>
                Ξένος
            </speaker>
            <p>
                πῶς οὖν ἄν ποτέ τις πρός γε τὸν ἐπιστάμενον αὐτὸς ἀνεπιστήμων ὢν δύναιτ᾽ ἂν ὑγιές τι λέγων ἀντειπεῖν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐδαμῶς.
            </p>
        </sp>
        <sp>
            <speaker>
                Ξένος
            </speaker>
            <p>
                τί ποτ᾽ οὖν ἂν εἴη τὸ τῆς σοφιστικῆς δυνάμεως θαῦμα;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τοῦ δὴ πέρι;
                <milestone unit="section" n="233b"/>
            </p>
        </sp>
        <sp>
            <speaker>
                Ξένος
            </speaker>
            <p>
                καθ᾽ ὅντινα τρόπον ποτὲ δυνατοὶ τοῖς νέοις δόξαν παρασκευάζειν ὡς εἰσὶ πάντα πάντων αὐτοὶ σοφώτατοι. δῆλον γὰρ ὡς εἰ μήτε ἀντέλεγον ὀρθῶς μήτε ἐκείνοις ἐφαίνοντο, φαινόμενοί τε εἰ μηδὲν αὖ μᾶλλον ἐδόκουν διὰ τὴν ἀμφισβήτησιν εἶναι φρόνιμοι, τὸ σὸν δὴ τοῦτο, σχολῇ ποτ᾽ ἂν αὐτοῖς τις χρήματα διδοὺς ἤθελεν ἂν τούτων αὐτῶν μαθητὴς γίγνεσθαι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                σχολῇ μεντἄν.
            </p>
        </sp>
        <sp>
            <speaker>
                Ξένος
            </speaker>
            <p>
                νῦν δέ γ᾽ ἐθέλουσιν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ μάλα.
                <milestone unit="section" n="233c"/>
            </p>
        </sp>
        <sp>
            <speaker>
                Ξένος
            </speaker>
            <p>
                δοκοῦσι γὰρ οἶμαι πρὸς ταῦτα ἐπιστημόνως ἔχειν αὐτοὶ πρὸς ἅπερ ἀντιλέγουσιν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                δρῶσι δέ γε τοῦτο πρὸς ἅπαντα, φαμέν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                πάντα ἄρα σοφοὶ τοῖς μαθηταῖς φαίνονται.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί μήν;
            </p>
        </sp>
        <sp>
            <speaker>
                Ξένος
            </speaker>
            <p>
                οὐκ ὄντες γε: ἀδύνατον γὰρ τοῦτό γε ἐφάνη.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὐκ ἀδύνατον;
            </p>
        </sp>
        <sp>
            <speaker>
                Ξένος
            </speaker>
            <p>
                δοξαστικὴν ἄρα τινὰ περὶ πάντων ἐπιστήμην ὁ σοφιστὴς ἡμῖν ἀλλ᾽ οὐκ ἀλήθειαν ἔχων ἀναπέφανται.
                <milestone unit="section" n="233d"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                παντάπασι μὲν οὖν, καὶ κινδυνεύει γε τὸ νῦν εἰρημένον ὀρθότατα περὶ αὐτῶν εἰρῆσθαι.
            </p>
        </sp>
        <sp>
            <speaker>
                Ξένος
            </speaker>
            <p>
                λάβωμεν τοίνυν σαφέστερόν τι παράδειγμα περὶ τούτων.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον δή;
            </p>
        </sp>
        <sp>
            <speaker>
                Ξένος
            </speaker>
            <p>
                τόδε. καί μοι πειρῶ προσέχων τὸν νοῦν εὖ μάλα ἀποκρίνασθαι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Ξένος
            </speaker>
            <p>
                εἴ τις φαίη μὴ λέγειν μηδ᾽ ἀντιλέγειν, ἀλλὰ ποιεῖν καὶ δρᾶν μιᾷ τέχνῃ συνάπαντα ἐπίστασθαι πράγματα—
                <milestone unit="section" n="233e"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς πάντα εἶπες;
            </p>
        </sp>
        <sp>
            <speaker>
                Ξένος
            </speaker>
            <p>
                τὴν ἀρχὴν τοῦ ῥηθέντος σύ γ᾽ ἡμῖν εὐθὺς ἀγνοεῖς: τὰ γὰρ σύμπαντα, ὡς ἔοικας, οὐ μανθάνεις.
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐ γὰρ οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                λέγω τοίνυν σὲ καὶ ἐμὲ τῶν πάντων καὶ πρὸς ἡμῖν τἆλλα ζῷα καὶ δένδρα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς λέγεις;
            </p>
        </sp>
        <sp>
            <speaker>
                Ξένος
            </speaker>
            <p>
                εἴ τις ἐμὲ καὶ σὲ καὶ τἆλλα φυτὰ πάντα ποιήσειν φαίη—
                <milestone unit="page" n="234"/>
                <milestone unit="section" n="234a"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                τίνα δὴ λέγων τὴν ποίησιν; οὐ γὰρ δὴ γεωργόν γε ἐρεῖς τινα: καὶ γὰρ ζῴων αὐτὸν εἶπες ποιητήν.
            </p>
        </sp>
        <sp>
            <speaker>
                Ξένος
            </speaker>
            <p>
                φημί, καὶ πρός γε θαλάττης καὶ γῆς καὶ οὐρανοῦ καὶ θεῶν καὶ τῶν ἄλλων συμπάντων: καὶ τοίνυν καὶ ταχὺ ποιήσας αὐτῶν ἕκαστα πάνυ σμικροῦ νομίσματος ἀποδίδοται.
            </p>
        </sp>
        <sp>
            <speaker>
                Θεαίτητος
            </speaker>
            <p>
                παιδιὰν λέγεις τινά.
            </p>
        </sp>
        <sp>
            <speaker>
                Ξένος
            </speaker>
            <p>
                τί δέ; τὴν τοῦ λέγοντος ὅτι πάντα οἶδε καὶ ταῦτα ἕτερον ἂν διδάξειεν ὀλίγου καὶ ἐν ὀλίγῳ χρόνῳ, μῶν οὐ παιδιὰν νομιστέον;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάντως που.
                <milestone unit="section" n="234b"/>
            </p>
        </sp>
        <sp>
            <speaker>
                Ξένος
            </speaker>
            <p>
                παιδιᾶς δὲ ἔχεις ἤ τι τεχνικώτερον ἢ καὶ χαριέστερον εἶδος ἢ τὸ μιμητικόν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐδαμῶς: πάμπολυ γὰρ εἴρηκας εἶδος εἰς ἓν πάντα συλλαβὼν καὶ σχεδὸν ποικιλώτατον.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν τόν γ᾽ ὑπισχνούμενον δυνατὸν εἶναι μιᾷ τέχνῃ πάντα ποιεῖν γιγνώσκομέν που τοῦτο, ὅτι μιμήματα καὶ ὁμώνυμα τῶν ὄντων ἀπεργαζόμενος τῇ γραφικῇ τέχνῃ δυνατὸς ἔσται τοὺς ἀνοήτους τῶν νέων παίδων, πόρρωθεν τὰ γεγραμμένα ἐπιδεικνύς, λανθάνειν ὡς ὅτιπερ ἂν βουληθῇ δρᾶν, τοῦτο ἱκανώτατος ὢν ἀποτελεῖν ἔργῳ.
                <milestone unit="section" n="234c"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                τί δὲ δή; περὶ τοὺς λόγους ἆρ᾽ οὐ προσδοκῶμεν εἶναί τινα ἄλλην τέχνην, ᾗ αὖ δυνατὸν ὂν[αὖ]τυγχάνει τοὺς νέους καὶ ἔτι πόρρω τῶν πραγμάτων τῆς ἀληθείας ἀφεστῶτας διὰ τῶν ὤτων τοῖς λόγοις γοητεύειν, δεικνύντας εἴδωλα λεγόμενα περὶ πάντων, ὥστε ποιεῖν ἀληθῆ δοκεῖν λέγεσθαι καὶ τὸν λέγοντα δὴ σοφώτατον πάντων ἅπαντ᾽ εἶναι;
                <milestone unit="section" n="234d"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί γὰρ οὐκ ἂν εἴη ἄλλη τις τοιαύτη τέχνη;
            </p>
        </sp>
        <sp>
            <speaker>
                Ξένος
            </speaker>
            <p>
                τοὺς πολλοὺς οὖν, ὦ Θεαίτητε, τῶν τότε ἀκουόντων ἆρ᾽ οὐκ ἀνάγκη χρόνου τε ἐπελθόντος αὐτοῖς ἱκανοῦ καὶ προϊούσης ἡλικίας τοῖς τε οὖσι προσπίπτοντας ἐγγύθεν καὶ διὰ παθημάτων ἀναγκαζομένους ἐναργῶς ἐφάπτεσθαι τῶν ὄντων, μεταβάλλειν τὰς τότε γενομένας δόξας, ὥστε σμικρὰ μὲν φαίνεσθαι τὰ μεγάλα, χαλεπὰ δὲ τὰ ῥᾴδια, καὶ πάντα
                <milestone unit="section" n="234e"/>
                πάντῃ ἀνατετράφθαι τὰ ἐν τοῖς λόγοις φαντάσματα ὑπὸ τῶν ἐν ταῖς πράξεσιν ἔργων παραγενομένων;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὡς γοῦν ἐμοὶ τηλικῷδε ὄντι κρῖναι. οἶμαι δὲ καὶ ἐμὲ τῶν ἔτι πόρρωθεν ἀφεστηκότων εἶναι.
            </p>
        </sp>
        <sp>
            <speaker>
                Ξένος
            </speaker>
            <p>
                τοιγαροῦν ἡμεῖς σε οἵδε πάντες πειρασόμεθα καὶ νῦν πειρώμεθα ὡς ἐγγύτατα ἄνευ τῶν παθημάτων προσάγειν. περὶ δ᾽ οὖν τοῦ σοφιστοῦ τόδε μοι λέγε: πότερον ἤδη τοῦτο
                <milestone unit="page" n="235"/>
                <milestone unit="section" n="235a"/>
                σαφές, ὅτι τῶν γοήτων ἐστί τις, μιμητὴς ὢν τῶν ὄντων, ἢ διστάζομεν ἔτι μὴ περὶ ὅσωνπερ ἀντιλέγειν δοκεῖ δυνατὸς εἶναι, περὶ τοσούτων καὶ τὰς ἐπιστήμας ἀληθῶς ἔχων τυγχάνει;
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ πῶς ἄν, ὦ ξένε; ἀλλὰ σχεδὸν ἤδη σαφὲς ἐκ τῶν εἰρημένων, ὅτι τῶν τῆς παιδιᾶς μετεχόντων ἐστί τις†μερῶν†εἷς.
            </p>
        </sp>
        <sp>
            <speaker>
                Ξένος
            </speaker>
            <p>
                γόητα μὲν δὴ καὶ μιμητὴν ἄρα θετέον αὐτόν τινα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὐ θετέον;
            </p>
        </sp>
        <sp>
            <speaker>
                Ξένος
            </speaker>
            <p>
                ἄγε δή, νῦν ἡμέτερον ἔργον ἤδη τὸν θῆρα μηκέτ᾽
                <milestone unit="section" n="235b"/>
                ἀνεῖναι: σχεδὸν γὰρ αὐτὸν περιειλήφαμεν ἐν ἀμφιβληστρικῷ τινι τῶν ἐν τοῖς λόγοις περὶ τὰ τοιαῦτα ὀργάνων, ὥστε οὐκέτ᾽ ἐκφεύξεται τόδε γε.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Ξένος
            </speaker>
            <p>
                τὸ μὴ οὐ τοῦ γένους εἶναι τοῦ τῶν θαυματοποιῶν τις εἷς.
            </p>
        </sp>
        <sp>
            <speaker>
                Θεαίτητος
            </speaker>
            <p>
                κἀμοὶ τοῦτό γε οὕτω περὶ αὐτοῦ συνδοκεῖ.
            </p>
        </sp>
        <sp>
            <speaker>
                Ξένος
            </speaker>
            <p>
                δέδοκται τοίνυν ὅτι τάχιστα διαιρεῖν τὴν εἰδωλοποιικὴν τέχνην, καὶ καταβάντας εἰς αὐτήν, ἐὰν μὲν ἡμᾶς εὐθὺς ὁ σοφιστὴς ὑπομείνῃ, συλλαβεῖν αὐτὸν κατὰ τὰ ἐπεσταλμένα
                <milestone unit="section" n="235c"/>
                ὑπὸ τοῦ βασιλικοῦ λόγου, κἀκείνῳ παραδόντας ἀποφῆναι τὴν ἄγραν: ἐὰν δ᾽ ἄρα κατὰ μέρη τῆς μιμητικῆς δύηταί πῃ, συνακολουθεῖν αὐτῷ διαιροῦντας ἀεὶ τὴν ὑποδεχομένην αὐτὸν μοῖραν, ἕωσπερ ἂν ληφθῇ. πάντως οὔτε οὗτος οὔτε ἄλλο γένος οὐδὲν μή ποτε ἐκφυγὸν ἐπεύξηται τὴν τῶν οὕτω δυναμένων μετιέναι καθ᾽ ἕκαστά τε καὶ ἐπὶ πάντα μέθοδον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                λέγεις εὖ, καὶ ταῦτα ταύτῃ ποιητέον.
            </p>
        </sp>
        <sp>
            <speaker>
                Ξένος
            </speaker>
            <p>
                κατὰ δὴ τὸν παρεληλυθότα τρόπον τῆς διαιρέσεως
                <milestone unit="section" n="235d"/>
                ἔγωγέ μοι καὶ νῦν φαίνομαι δύο καθορᾶν εἴδη τῆς μιμητικῆς: τὴν δὲ ζητουμένην ἰδέαν, ἐν ὁποτέρῳ ποθ᾽ ἡμῖν οὖσα τυγχάνει, καταμαθεῖν οὐδέπω μοι δοκῶ νῦν δυνατὸς εἶναι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                σὺ δ᾽ ἀλλ᾽ εἰπὲ πρῶτον καὶ δίελε ἡμῖν τίνε τὼ δύο λέγεις.
            </p>
        </sp>
        <sp>
            <speaker>
                Ξένος
            </speaker>
            <p>
                μίαν μὲν τὴν εἰκαστικὴν ὁρῶν ἐν αὐτῇ τέχνην. ἔστι δ᾽ αὕτη μάλιστα ὁπόταν κατὰ τὰς τοῦ παραδείγματος συμμετρίας τις ἐν μήκει καὶ πλάτει καὶ βάθει, καὶ πρὸς
                <milestone unit="section" n="235e"/>
                τούτοις ἔτι χρώματα ἀποδιδοὺς τὰ προσήκοντα ἑκάστοις, τὴν τοῦ μιμήματος γένεσιν ἀπεργάζηται.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί δ᾽; οὐ πάντες οἱ μιμούμενοί τι τοῦτ᾽ ἐπιχειροῦσι δρᾶν;
            </p>
        </sp>
        <sp>
            <speaker>
                Ξένος
            </speaker>
            <p>
                οὔκουν ὅσοι γε τῶν μεγάλων πού τι πλάττουσιν ἔργων ἢ γράφουσιν. εἰ γὰρ ἀποδιδοῖεν τὴν τῶν καλῶν ἀληθινὴν συμμετρίαν, οἶσθ᾽ ὅτι σμικρότερα μὲν τοῦ δέοντος
                <milestone unit="page" n="236"/>
                <milestone unit="section" n="236a"/>
                τὰ ἄνω, μείζω δὲ τὰ κάτω φαίνοιτ᾽ ἂν διὰ τὸ τὰ μὲν πόρρωθεν, τὰ δ᾽ ἐγγύθεν ὑφ᾽ ἡμῶν ὁρᾶσθαι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                ἆρ᾽ οὖν οὐ χαίρειν τὸ ἀληθὲς ἐάσαντες οἱ δημιουργοὶ νῦν οὐ τὰς οὔσας συμμετρίας ἀλλὰ τὰς δοξούσας εἶναι καλὰς τοῖς εἰδώλοις ἐναπεργάζονται;
            </p>
        </sp>
        <sp>
            <speaker>
                Θεαίτητος
            </speaker>
            <p>
                παντάπασί γε.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ μὲν ἄρα ἕτερον οὐ δίκαιον, εἰκός γε ὄν, εἰκόνα καλεῖν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
                <milestone unit="section" n="236b"/>
            </p>
        </sp>
        <sp>
            <speaker>
                Ξένος
            </speaker>
            <p>
                καὶ τῆς γε μιμητικῆς τὸ ἐπὶ τούτῳ μέρος κλητέον ὅπερ εἴπομεν ἐν τῷ πρόσθεν, εἰκαστικήν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                κλητέον.
            </p>
        </sp>
        <sp>
            <speaker>
                Ξένος
            </speaker>
            <p>
                τί δέ; τὸ φαινόμενον μὲν διὰ τὴν οὐκ ἐκ καλοῦ θέαν ἐοικέναι τῷ καλῷ, δύναμιν δὲ εἴ τις λάβοι τὰ τηλικαῦτα ἱκανῶς ὁρᾶν, μηδ᾽ εἰκὸς ᾧ φησιν ἐοικέναι, τί καλοῦμεν; ἆρ᾽ οὐκ, ἐπείπερ φαίνεται μέν, ἔοικε δὲ οὔ, φάντασμα;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί μήν;
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν πάμπολυ καὶ κατὰ τὴν ζωγραφίαν τοῦτο τὸ
                <milestone unit="section" n="236c"/>
                μέρος ἐστὶ καὶ κατὰ σύμπασαν μιμητικήν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                τὴν δὴ φάντασμα ἀλλ᾽ οὐκ εἰκόνα ἀπεργαζομένην τέχνην ἆρ᾽ οὐ φανταστικὴν ὀρθότατ᾽ ἂν προσαγορεύοιμεν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πολύ γε.
            </p>
        </sp>
        <sp>
            <speaker>
                Ξένος
            </speaker>
            <p>
                τούτω τοίνυν τὼ δύο ἔλεγον εἴδη τῆς εἰδωλοποιικῆς, εἰκαστικὴν καὶ φανταστικήν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὀρθῶς.
            </p>
        </sp>
        <sp>
            <speaker>
                Ξένος
            </speaker>
            <p>
                ὃ δέ γε καὶ τότ᾽ ἠμφεγνόουν, ἐν ποτέρᾳ τὸν σοφιστὴν θετέον, οὐδὲ νῦν πω δύναμαι θεάσασθαι σαφῶς,
                <milestone unit="section" n="236d"/>
                ἀλλ᾽ ὄντως θαυμαστὸς ἁνὴρ καὶ κατιδεῖν παγχάλεπος, ἐπεὶ καὶ νῦν μάλα εὖ καὶ κομψῶς εἰς ἄπορον εἶδος διερευνήσασθαι καταπέφευγεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἔοικεν.
            </p>
        </sp>
        <sp>
            <speaker>
                Ξένος
            </speaker>
            <p>
                ἆρ᾽ οὖν αὐτὸ γιγνώσκων σύμφης, ἤ σε οἷον ῥύμη τις ὑπὸ τοῦ λόγου συνειθισμένον συνεπεσπάσατο πρὸς τὸ ταχὺ συμφῆσαι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς καὶ πρὸς τί τοῦτο εἴρηκας;
            </p>
        </sp>
        <sp>
            <speaker>
                Ξένος
            </speaker>
            <p>
                ὄντως, ὦ μακάριε, ἐσμὲν ἐν παντάπασι χαλεπῇ
                <milestone unit="section" n="236e"/>
                σκέψει. τὸ γὰρ φαίνεσθαι τοῦτο καὶ τὸ δοκεῖν, εἶναι δὲ μή, καὶ τὸ λέγειν μὲν ἄττα, ἀληθῆ δὲ μή, πάντα ταῦτά ἐστι μεστὰ ἀπορίας ἀεὶ ἐν τῷ πρόσθεν χρόνῳ καὶ νῦν. ὅπως γὰρ εἰπόντα χρὴ ψευδῆ λέγειν ἢ δοξάζειν ὄντως εἶναι, καὶ τοῦτο φθεγξάμενον ἐναντιολογίᾳ μὴ συνέχεσθαι, παντάπασιν, ὦ
                <milestone unit="page" n="237"/>
                <milestone unit="section" n="237a"/>
                Θεαίτητε, χαλεπόν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί δή;
            </p>
        </sp>
        <sp>
            <speaker>
                Ξένος
            </speaker>
            <p>
                τετόλμηκεν ὁ λόγος οὗτος ὑποθέσθαι τὸ μὴ ὂν εἶναι: ψεῦδος γὰρ οὐκ ἂν ἄλλως ἐγίγνετο ὄν. Παρμενίδης δὲ ὁ μέγας, ὦ παῖ, παισὶν ἡμῖν οὖσιν ἀρχόμενός τε καὶ διὰ τέλους τοῦτο ἀπεμαρτύρατο, πεζῇ τε ὧδε ἑκάστοτε λέγων καὶ μετὰ μέτρων—
                <quote type="verse">
                    <l met="dactylic">
                        οὐ γὰρ μήποτε τοῦτο δαμῇ, φησίν, εἶναι μὴ ἐόντα:
                    </l>
                    <l>
                        ἀλλὰ σὺ τῆσδ᾽ ἀφ᾽ ὁδοῦ διζήμενος εἶργε νόημα.
                    </l>
                </quote>
                <bibl>
                    Parmenides Fr. 7.1
                </bibl>
                <milestone unit="section" n="237b"/>
                παρ᾽ ἐκείνου τε οὖν μαρτυρεῖται, καὶ μάλιστά γε δὴ πάντων ὁ λόγος αὐτὸς ἂν δηλώσειε μέτρια βασανισθείς. τοῦτο οὖν αὐτὸ πρῶτον θεασώμεθα, εἰ μή τί σοι διαφέρει.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ μὲν ἐμὸν ὅπῃ βούλει τίθεσο, τὸν δὲ λόγον ᾗ βέλτιστα διέξεισι σκοπῶν αὐτός τε ἴθι κἀμὲ κατὰ ταύτην τὴν ὁδὸν ἄγε.
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλὰ χρὴ δρᾶν ταῦτα. καί μοι λέγε: τὸ μηδαμῶς ὂν τολμῶμέν που φθέγγεσθαι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                μὴ τοίνυν ἔριδος ἕνεκα μηδὲ παιδιᾶς, ἀλλ᾽ εἰ σπουδῇ
                <milestone unit="section" n="237c"/>
                δέοι συννοήσαντά τινα ἀποκρίνασθαι τῶν ἀκροατῶν ποῖ χρὴ τοὔνομ᾽ ἐπιφέρειν τοῦτο, τὸ μὴ ὄν, τί δοκοῦμεν ἂν εἰς τί καὶ ἐπὶ ποῖον αὐτόν τε καταχρήσασθαι καὶ τῷ πυνθανομένῳ δεικνύναι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                χαλεπὸν ἤρου καὶ σχεδὸν εἰπεῖν οἵῳ γε ἐμοὶ παντάπασιν ἄπορον.
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλ᾽ οὖν τοῦτό γε δῆλον, ὅτι τῶν ὄντων ἐπί τι τὸ μὴ ὂν οὐκ οἰστέον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ ἄν;
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν ἐπείπερ οὐκ ἐπὶ τὸ ὄν, οὐδ᾽ ἐπὶ τὸ τὶ φέρων ὀρθῶς ἄν τις φέροι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς δή;
                <milestone unit="section" n="237d"/>
            </p>
        </sp>
        <sp>
            <speaker>
                Ξένος
            </speaker>
            <p>
                καὶ τοῦτο ἡμῖν που φανερόν, ὡς καὶ τὸ“τὶ”τοῦτο[ῥῆμα]ἐπ᾽ ὄντι λέγομεν ἑκάστοτε: μόνον γὰρ αὐτὸ λέγειν, ὥσπερ γυμνὸν καὶ ἀπηρημωμένον ἀπὸ τῶν ὄντων ἁπάντων, ἀδύνατον: ἦ γάρ;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀδύνατον.
            </p>
        </sp>
        <sp>
            <speaker>
                Ξένος
            </speaker>
            <p>
                ἆρα τῇδε σκοπῶν σύμφης, ὡς ἀνάγκη τόν τι λέγοντα ἕν γέ τι λέγειν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὕτως.
            </p>
        </sp>
        <sp>
            <speaker>
                Ξένος
            </speaker>
            <p>
                ἑνὸς γὰρ δὴ τό γε“τὶ”φήσεις σημεῖον εἶναι, τὸ δὲ“τινὲ”δυοῖν, τὸ δὲ“τινὲς”πολλῶν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὔ;
                <milestone unit="section" n="237e"/>
            </p>
        </sp>
        <sp>
            <speaker>
                Ξένος
            </speaker>
            <p>
                τὸν δὲ δὴ μὴ τὶ λέγοντα ἀναγκαιότατον, ὡς ἔοικε, παντάπασι μηδὲν λέγειν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀναγκαιότατον μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                ἆρ᾽ οὖν οὐδὲ τοῦτο συγχωρητέον, τὸ τὸν τοιοῦτον λέγειν μέν[τι], λέγειν μέντοι μηδέν, ἀλλ᾽ οὐδὲ λέγειν φατέον, ὅς γ᾽ ἂν ἐπιχειρῇ μὴ ὂν φθέγγεσθαι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τέλος γοῦν ἂν ἀπορίας ὁ λόγος ἔχοι.
                <milestone unit="page" n="238"/>
                <milestone unit="section" n="238a"/>
            </p>
        </sp>
        <sp>
            <speaker>
                Ξένος
            </speaker>
            <p>
                <emph>
                    μήπω μέγ᾽ εἴπῃς
                </emph>
                : ἔτι γάρ, ὦ μακάριε, ἔστι, καὶ ταῦτά γε τῶν ἀποριῶν ἡ μεγίστη καὶ πρώτη. περὶ γὰρ αὐτὴν αὐτοῦ τὴν ἀρχὴν οὖσα τυγχάνει.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς φῄς; λέγε καὶ μηδὲν ἀποκνήσῃς.
            </p>
        </sp>
        <sp>
            <speaker>
                Ξένος
            </speaker>
            <p>
                τῷ μὲν ὄντι που προσγένοιτ᾽ ἄν τι τῶν ὄντων ἕτερον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                μὴ ὄντι δέ τι τῶν ὄντων ἆρά ποτε προσγίγνεσθαι φήσομεν δυνατὸν εἶναι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ πῶς;
            </p>
        </sp>
        <sp>
            <speaker>
                Ξένος
            </speaker>
            <p>
                ἀριθμὸν δὴ τὸν σύμπαντα τῶν ὄντων τίθεμεν.
                <milestone unit="section" n="238b"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                εἴπερ γε καὶ ἄλλο τι θετέον ὡς ὄν.
            </p>
        </sp>
        <sp>
            <speaker>
                Ξένος
            </speaker>
            <p>
                μὴ τοίνυν μηδ᾽ ἐπιχειρῶμεν ἀριθμοῦ μήτε πλῆθος μήτε ἓν πρὸς τὸ μὴ ὂν προσφέρειν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὔκουν ἂν ὀρθῶς γε, ὡς ἔοικεν, ἐπιχειροῖμεν, ὥς φησιν ὁ λόγος.
            </p>
        </sp>
        <sp>
            <speaker>
                Ξένος
            </speaker>
            <p>
                πῶς οὖν ἂν ἢ διὰ τοῦ στόματος φθέγξαιτο ἄν τις ἢ καὶ τῇ διανοίᾳ τὸ παράπαν λάβοι τὰ μὴ ὄντα ἢ τὸ μὴ ὂν χωρὶς ἀριθμοῦ;
            </p>
        </sp>
        <sp>
            <speaker>
                Θεαίτητος
            </speaker>
            <p>
                λέγε πῇ;
            </p>
        </sp>
        <sp>
            <speaker>
                Ξένος
            </speaker>
            <p>
                μὴ ὄντα μὲν ἐπειδὰν λέγωμεν, ἆρα οὐ πλῆθος
                <milestone unit="section" n="238c"/>
                ἐπιχειροῦμεν ἀριθμοῦ προστιθέναι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί μήν;
            </p>
        </sp>
        <sp>
            <speaker>
                Ξένος
            </speaker>
            <p>
                μὴ ὂν δέ, ἆρα οὐ τὸ ἓν αὖ;
            </p>
        </sp>
        <sp>
            <speaker>
                Θεαίτητος
            </speaker>
            <p>
                σαφέστατά γε.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν οὔτε δίκαιόν γε οὔτε ὀρθόν φαμεν ὂν ἐπιχειρεῖν μὴ ὄντι προσαρμόττειν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                λέγεις ἀληθέστατα.
            </p>
        </sp>
        <sp>
            <speaker>
                Ξένος
            </speaker>
            <p>
                συννοεῖς οὖν ὡς οὔτε φθέγξασθαι δυνατὸν ὀρθῶς οὔτ᾽ εἰπεῖν οὔτε διανοηθῆναι τὸ μὴ ὂν αὐτὸ καθ᾽ αὑτό, ἀλλ᾽ ἔστιν ἀδιανόητόν τε καὶ ἄρρητον καὶ ἄφθεγκτον καὶ ἄλογον;
            </p>
        </sp>
        <sp>
            <speaker>
                Θεαίτητος
            </speaker>
            <p>
                παντάπασι μὲν οὖν.
                <milestone unit="section" n="238d"/>
            </p>
        </sp>
        <sp>
            <speaker>
                Ξένος
            </speaker>
            <p>
                ἆρ᾽ οὖν ἐψευσάμην ἄρτι λέγων τὴν μεγίστην ἀπορίαν ἐρεῖν αὐτοῦ πέρι, τὸ δὲ ἔτι μείζω τινὰ λέγειν ἄλλην ἔχομεν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τίνα δή;
            </p>
        </sp>
        <sp>
            <speaker>
                Ξένος
            </speaker>
            <p>
                ὦ θαυμάσιε, οὐκ ἐννοεῖς αὐτοῖς τοῖς λεχθεῖσιν ὅτι καὶ τὸν ἐλέγχοντα εἰς ἀπορίαν καθίστησι τὸ μὴ ὂν οὕτως, ὥστε, ὁπόταν αὐτὸ ἐπιχειρῇ τις ἐλέγχειν, ἐναντία αὐτὸν αὑτῷ περὶ ἐκεῖνο ἀναγκάζεσθαι λέγειν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς φῄς; εἰπὲ ἔτι σαφέστερον.
            </p>
        </sp>
        <sp>
            <speaker>
                Ξένος
            </speaker>
            <p>
                οὐδὲν δεῖ τὸ σαφέστερον ἐν ἐμοὶ σκοπεῖν. ἐγὼ μὲν
                <milestone unit="section" n="238e"/>
                γὰρ ὑποθέμενος οὔτε ἑνὸς οὔτε τῶν πολλῶν τὸ μὴ ὂν δεῖν μετέχειν, ἄρτι τε καὶ νῦν οὕτως ἓν αὐτὸ εἴρηκα: τὸ μὴ ὂν γὰρ φημί. συνίης τοι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν αὖ καὶ σμικρὸν ἔμπροσθεν ἄφθεγκτόν τε αὐτὸ καὶ ἄρρητον καὶ ἄλογον ἔφην εἶναι. συνέπῃ;
            </p>
        </sp>
        <sp>
            <speaker>
                Θεαίτητος
            </speaker>
            <p>
                συνέπομαι. πῶς γὰρ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν τό γε εἶναι προσάπτειν πειρώμενος ἐναντία
                <milestone unit="page" n="239"/>
                <milestone unit="section" n="239a"/>
                τοῖς πρόσθεν ἔλεγον;
            </p>
        </sp>
        <sp>
            <speaker>
                Θεαίτητος
            </speaker>
            <p>
                φαίνῃ.
            </p>
        </sp>
        <sp>
            <speaker>
                Ξένος
            </speaker>
            <p>
                τί δέ; τοῦτο προσάπτων οὐχ ὡς ἑνὶ διελεγόμην;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν ἄλογόν γε λέγων καὶ ἄρρητον καὶ ἄφθεγκτον ὥς γε πρὸς ἓν τὸν λόγον ἐποιούμην.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                φαμὲν δέ γε δεῖν, εἴπερ ὀρθῶς τις λέξει, μήτε ὡς ἓν μήτε ὡς πολλὰ διορίζειν αὐτό, μηδὲ τὸ παράπαν
                <term>
                    αὐτὸ
                </term>
                καλεῖν: ἑνὸς γὰρ εἴδει καὶ κατὰ ταύτην ἂν τὴν πρόσρησιν προσαγορεύοιτο.
            </p>
        </sp>
        <sp>
            <speaker>
                Θεαίτητος
            </speaker>
            <p>
                παντάπασί γε.
                <milestone unit="section" n="239b"/>
            </p>
        </sp>
        <sp>
            <speaker>
                Ξένος
            </speaker>
            <p>
                τὸν μὲν τοίνυν ἐμέ γε τί τις ἂν λέγοι; καὶ γὰρ πάλαι καὶ τὰ νῦν ἡττημένον ἂν εὕροι περὶ τὸν τοῦ μὴ ὄντος ἔλεγχον. ὥστε ἐν ἔμοιγε λέγοντι, καθάπερ εἶπον, μὴ σκοπῶμεν τὴν ὀρθολογίαν περὶ τὸ μὴ ὄν, ἀλλ᾽ εἶα δὴ νῦν ἐν σοὶ σκεψώμεθα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς φῄς;
            </p>
        </sp>
        <sp>
            <speaker>
                Ξένος
            </speaker>
            <p>
                ἴθι ἡμῖν εὖ καὶ γενναίως, ἅτε νέος ὤν, ὅτι μάλιστα δύνασαι συντείνας πειράθητι, μήτε οὐσίαν μήτε τὸ ἓν μήτε πλῆθος ἀριθμοῦ προστιθεὶς τῷ μὴ ὄντι, κατὰ τὸ ὀρθὸν φθέγξασθαί τι περὶ αὐτοῦ.
                <milestone unit="section" n="239c"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                πολλὴ μεντἄν με καὶ ἄτοπος ἔχοι προθυμία τῆς ἐπιχειρήσεως, εἰ σὲ τοιαῦθ᾽ ὁρῶν πάσχοντα αὐτὸς ἐπιχειροίην.
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλ᾽ εἰ δοκεῖ, σὲ μὲν καὶ ἐμὲ χαίρειν ἐῶμεν: ἕως δ᾽ ἄν τινι δυναμένῳ δρᾶν τοῦτο ἐντυγχάνωμεν, μέχρι τούτου λέγωμεν ὡς παντὸς μᾶλλον πανούργως εἰς ἄπορον ὁ σοφιστὴς τόπον καταδέδυκεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ μάλα δὴ φαίνεται.
            </p>
        </sp>
        <sp>
            <speaker>
                Ξένος
            </speaker>
            <p>
                τοιγαροῦν εἴ τινα φήσομεν αὐτὸν ἔχειν φανταστικὴν
                <milestone unit="section" n="239d"/>
                τέχνην, ῥᾳδίως ἐκ ταύτης τῆς χρείας τῶν λόγων ἀντιλαμβανόμενος ἡμῶν εἰς τοὐναντίον ἀποστρέψει τοὺς λόγους, ὅταν εἰδωλοποιὸν αὐτὸν καλῶμεν, ἀνερωτῶν τί ποτε τὸ παράπαν εἴδωλον λέγομεν. σκοπεῖν οὖν, ὦ Θεαίτητε, χρὴ τί τις τῷ νεανίᾳ πρὸς τὸ ἐρωτώμενον ἀποκρινεῖται.
            </p>
        </sp>
        <sp>
            <speaker>
                Θεαίτητος
            </speaker>
            <p>
                δῆλον ὅτι φήσομεν τά τε ἐν τοῖς ὕδασι καὶ κατόπτροις εἴδωλα, ἔτι καὶ τὰ γεγραμμένα καὶ τὰ τετυπωμένα καὶ τἆλλα ὅσα που τοιαῦτ᾽ ἔσθ᾽ ἕτερα.
                <milestone unit="section" n="239e"/>
            </p>
        </sp>
        <sp>
            <speaker>
                Ξένος
            </speaker>
            <p>
                φανερός, ὦ Θεαίτητε, εἶ σοφιστὴν οὐχ ἑωρακώς.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί δή;
            </p>
        </sp>
        <sp>
            <speaker>
                Ξένος
            </speaker>
            <p>
                δόξει σοι μύειν ἢ παντάπασιν οὐκ ἔχειν ὄμματα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς;
            </p>
        </sp>
        <sp>
            <speaker>
                Ξένος
            </speaker>
            <p>
                τὴν ἀπόκρισιν ὅταν οὕτως αὐτῷ διδῷς ἐὰν ἐν κατόπτροις ἢ πλάσμασι λέγῃς τι, καταγελάσεταί σου τῶν λόγων, ὅταν ὡς βλέποντι λέγῃς αὐτῷ, προσποιούμενος οὔτε κάτοπτρα
                <milestone unit="page" n="240"/>
                <milestone unit="section" n="240a"/>
                οὔτε ὕδατα γιγνώσκειν οὔτε τὸ παράπαν ὄψιν, τὸ δ᾽ ἐκ τῶν λόγων ἐρωτήσει σε μόνον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ποῖον;
            </p>
        </sp>
        <sp>
            <speaker>
                Ξένος
            </speaker>
            <p>
                τὸ διὰ πάντων τούτων ἃ πολλὰ εἰπὼν ἠξίωσας ἑνὶ προσειπεῖν ὀνόματι φθεγξάμενος εἴδωλον ἐπὶ πᾶσιν ὡς ἓν ὄν. λέγε οὖν καὶ ἀμύνου μηδὲν ὑποχωρῶν τὸν ἄνδρα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί δῆτα, ὦ ξένε, εἴδωλον ἂν φαῖμεν εἶναι πλήν γε τὸ πρὸς τἀληθινὸν ἀφωμοιωμένον ἕτερον τοιοῦτον;
            </p>
        </sp>
        <sp>
            <speaker>
                Ξένος
            </speaker>
            <p>
                ἕτερον δὲ λέγεις τοιοῦτον ἀληθινόν, ἢ ἐπὶ τίνι τὸ
                <milestone unit="section" n="240b"/>
                τοιοῦτον εἶπες;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐδαμῶς ἀληθινόν γε, ἀλλ᾽ ἐοικὸς μέν.
            </p>
        </sp>
        <sp>
            <speaker>
                Ξένος
            </speaker>
            <p>
                ἆρα τὸ ἀληθινὸν ὄντως ὂν λέγων;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὕτως.
            </p>
        </sp>
        <sp>
            <speaker>
                Ξένος
            </speaker>
            <p>
                τί δέ; τὸ μὴ ἀληθινὸν ἆρ᾽ ἐναντίον ἀληθοῦς;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί μήν;
            </p>
        </sp>
        <sp>
            <speaker>
                Ξένος
            </speaker>
            <p>
                οὐκ ὄντως[οὐκ]ὂν ἄρα λέγεις τὸ ἐοικός, εἴπερ αὐτό γε μὴ ἀληθινὸν ἐρεῖς.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀλλ᾽ ἔστι γε μήν πως.
            </p>
        </sp>
        <sp>
            <speaker>
                Ξένος
            </speaker>
            <p>
                οὔκουν ἀληθῶς γε, φῄς.
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐ γὰρ οὖν: πλήν γ᾽ εἰκὼν ὄντως.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκ ὂν ἄρα[οὐκ]ὄντως ἐστὶν ὄντως ἣν λέγομεν εἰκόνα;
                <milestone unit="section" n="240c"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                κινδυνεύει τοιαύτην τινὰ πεπλέχθαι συμπλοκὴν τὸ μὴ ὂν τῷ ὄντι, καὶ μάλα ἄτοπον.
            </p>
        </sp>
        <sp>
            <speaker>
                Ξένος
            </speaker>
            <p>
                πῶς γὰρ οὐκ ἄτοπον; ὁρᾷς γοῦν ὅτι καὶ νῦν διὰ τῆς ἐπαλλάξεως ταύτης ὁ πολυκέφαλος σοφιστὴς ἠνάγκακεν ἡμᾶς τὸ μὴ ὂν οὐχ ἑκόντας ὁμολογεῖν εἶναί πως.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὁρῶ καὶ μάλα.
            </p>
        </sp>
        <sp>
            <speaker>
                Ξένος
            </speaker>
            <p>
                τί δὲ δή; τὴν τέχνην αὐτοῦ τίνα ἀφορίσαντες ἡμῖν αὐτοῖς συμφωνεῖν οἷοί τε ἐσόμεθα;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῇ καὶ τὸ ποῖόν τι φοβούμενος οὕτω λέγεις;
                <milestone unit="section" n="240d"/>
            </p>
        </sp>
        <sp>
            <speaker>
                Ξένος
            </speaker>
            <p>
                ὅταν περὶ τὸ φάντασμα αὐτὸν ἀπατᾶν φῶμεν καὶ τὴν τέχνην εἶναί τινα ἀπατητικὴν αὐτοῦ, τότε πότερον ψευδῆ δοξάζειν τὴν ψυχὴν ἡμῶν φήσομεν ὑπὸ τῆς ἐκείνου τέχνης, ἢ τί ποτ᾽ ἐροῦμεν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τοῦτο: τί γὰρ ἂν ἄλλο εἴπαιμεν;
            </p>
        </sp>
        <sp>
            <speaker>
                Ξένος
            </speaker>
            <p>
                ψευδὴς δ᾽ αὖ δόξα ἔσται τἀναντία τοῖς οὖσι δοξάζουσα, ἢ πῶς;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὕτως: τἀναντία.
            </p>
        </sp>
        <sp>
            <speaker>
                Ξένος
            </speaker>
            <p>
                λέγεις ἄρα τὰ μὴ ὄντα δοξάζειν τὴν ψευδῆ δόξαν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀνάγκη.
                <milestone unit="section" n="240e"/>
            </p>
        </sp>
        <sp>
            <speaker>
                Ξένος
            </speaker>
            <p>
                πότερον μὴ εἶναι τὰ μὴ ὄντα δοξάζουσαν, ἤ πως εἶναι τὰ μηδαμῶς ὄντα;
            </p>
        </sp>
        <sp>
            <speaker>
                Θεαίτητος
            </speaker>
            <p>
                εἶναί πως τὰ μὴ ὄντα δεῖ γε, εἴπερ ψεύσεταί ποτέ τίς τι καὶ κατὰ βραχύ.
            </p>
        </sp>
        <sp>
            <speaker>
                Ξένος
            </speaker>
            <p>
                τί δ᾽; οὐ καὶ μηδαμῶς εἶναι τὰ πάντως ὄντα δοξάζεται;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ τοῦτο δὴ ψεῦδος;
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ τοῦτο.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ λόγος οἶμαι ψευδὴς οὕτω κατὰ ταὐτὰ νομισθήσεται
                <milestone unit="page" n="241"/>
                <milestone unit="section" n="241a"/>
                τά τε ὄντα λέγων μὴ εἶναι καὶ τὰ μὴ ὄντα εἶναι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ ἂν ἄλλως τοιοῦτος γένοιτο;
            </p>
        </sp>
        <sp>
            <speaker>
                Ξένος
            </speaker>
            <p>
                σχεδὸν οὐδαμῶς: ἀλλὰ ταῦτα ὁ σοφιστὴς οὐ φήσει. ἢ τίς μηχανὴ συγχωρεῖν τινα τῶν εὖ φρονούντων, ὅταν[ἄφθεγκτα καὶ ἄρρητα καὶ ἄλογα καὶ ἀδιανόητα]προσδιωμολογημένα ᾖ τὰ πρὸ τούτων ὁμολογηθέντα; μανθάνομεν, ὦ Θεαίτητε, ἃ λέγει;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὐ μανθάνομεν ὅτι τἀναντία φήσει λέγειν ἡμᾶς τοῖς νυνδή, ψευδῆ τολμήσαντας εἰπεῖν ὡς ἔστιν
                <milestone unit="section" n="241b"/>
                ἐν δόξαις τε καὶ κατὰ λόγους; τῷ γὰρ μὴ ὄντι τὸ ὂν προσάπτειν ἡμᾶς πολλάκις ἀναγκάζεσθαι, διομολογησαμένους νυνδὴ τοῦτο εἶναι πάντων ἀδυνατώτατον.
            </p>
        </sp>
        <sp>
            <speaker>
                Ξένος
            </speaker>
            <p>
                ὀρθῶς ἀπεμνημόνευσας. ἀλλ᾽ ὅρα δὴ[βουλεύεσθαι]τί χρὴ δρᾶν τοῦ σοφιστοῦ πέρι: τὰς γὰρ ἀντιλήψεις καὶ ἀπορίας, ἐὰν αὐτὸν διερευνῶμεν ἐν τῇ τῶν ψευδουργῶν καὶ γοήτων τέχνῃ τιθέντες, ὁρᾷς ὡς εὔποροι καὶ πολλαί.
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ μάλα.
            </p>
        </sp>
        <sp>
            <speaker>
                Ξένος
            </speaker>
            <p>
                μικρὸν μέρος τοίνυν αὐτῶν διεληλύθαμεν, οὐσῶν
                <milestone unit="section" n="241c"/>
                ὡς ἔπος εἰπεῖν ἀπεράντων.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀδύνατόν γ᾽ ἄν, ὡς ἔοικεν, εἴη τὸν σοφιστὴν ἑλεῖν, εἰ ταῦτα οὕτως ἔχει.
            </p>
        </sp>
        <sp>
            <speaker>
                Ξένος
            </speaker>
            <p>
                τί οὖν; οὕτως ἀποστησόμεθα νῦν μαλθακισθέντες;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὔκουν ἔγωγέ φημι δεῖν, εἰ καὶ κατὰ σμικρὸν οἷοί τ᾽ ἐπιλαβέσθαι πῃ τἀνδρός ἐσμεν.
            </p>
        </sp>
        <sp>
            <speaker>
                Ξένος
            </speaker>
            <p>
                ἕξεις οὖν συγγνώμην καὶ καθάπερ νῦν εἶπες ἀγαπήσεις ἐάν πῃ καὶ κατὰ βραχὺ παρασπασώμεθα οὕτως ἰσχυροῦ λόγου;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὐχ ἕξω;
                <milestone unit="section" n="241d"/>
            </p>
        </sp>
        <sp>
            <speaker>
                Ξένος
            </speaker>
            <p>
                τόδε τοίνυν ἔτι μᾶλλον παραιτοῦμαί σε.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Ξένος
            </speaker>
            <p>
                μή με οἷον πατραλοίαν ὑπολάβῃς γίγνεσθαί τινα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί δή;
            </p>
        </sp>
        <sp>
            <speaker>
                Ξένος
            </speaker>
            <p>
                τὸν τοῦ πατρὸς Παρμενίδου λόγον ἀναγκαῖον ἡμῖν ἀμυνομένοις ἔσται βασανίζειν, καὶ βιάζεσθαι τό τε μὴ ὂν ὡς ἔστι κατά τι καὶ τὸ ὂν αὖ πάλιν ὡς οὐκ ἔστι πῃ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                φαίνεται τὸ τοιοῦτον διαμαχετέον ἐν τοῖς λόγοις.
            </p>
        </sp>
        <sp>
            <speaker>
                Ξένος
            </speaker>
            <p>
                πῶς γὰρ οὐ φαίνεται καὶ τὸ λεγόμενον δὴ τοῦτο τυφλῷ;
                <milestone unit="section" n="241e"/>
                τούτων γὰρ μήτ᾽ ἐλεγχθέντων μήτε ὁμολογηθέντων σχολῇ ποτέ τις οἷός τε ἔσται περὶ λόγων ψευδῶν λέγων ἢ δόξης, εἴτε εἰδώλων εἴτε εἰκόνων εἴτε μιμημάτων εἴτε φαντασμάτων αὐτῶν, ἢ καὶ περὶ τεχνῶν τῶν ὅσαι περὶ ταῦτά εἰσι, μὴ καταγέλαστος εἶναι τά γ᾽ ἐναντία ἀναγκαζόμενος αὑτῷ λέγειν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀληθέστατα.
                <milestone unit="page" n="242"/>
                <milestone unit="section" n="242a"/>
            </p>
        </sp>
        <sp>
            <speaker>
                Ξένος
            </speaker>
            <p>
                διὰ ταῦτα μέντοι τολμητέον ἐπιτίθεσθαι τῷ πατρικῷ λόγῳ νῦν, ἢ τὸ παράπαν ἐατέον, εἰ τοῦτό τις εἴργει δρᾶν ὄκνος.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀλλ᾽ ἡμᾶς τοῦτό γε μηδὲν μηδαμῇ εἴρξῃ.
            </p>
        </sp>
        <sp>
            <speaker>
                Ξένος
            </speaker>
            <p>
                τρίτον τοίνυν ἔτι σε σμικρόν τι παραιτήσομαι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                λέγε μόνον.
            </p>
        </sp>
        <sp>
            <speaker>
                Ξένος
            </speaker>
            <p>
                εἶπόν που νυνδὴ λέγων ὡς πρὸς τὸν περὶ ταῦτ᾽ ἔλεγχον ἀεί τε ἀπειρηκὼς ἐγὼ τυγχάνω καὶ δὴ καὶ τὰ νῦν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                εἶπες.
            </p>
        </sp>
        <sp>
            <speaker>
                Ξένος
            </speaker>
            <p>
                φοβοῦμαι δὴ τὰ εἰρημένα, μή ποτε διὰ ταῦτά σοι μανικὸς εἶναι δόξω παρὰ πόδα μεταβαλὼν ἐμαυτὸν ἄνω καὶ
                <milestone unit="section" n="242b"/>
                κάτω. σὴν γὰρ δὴ χάριν ἐλέγχειν τὸν λόγον ἐπιθησόμεθα, ἐάνπερ ἐλέγχωμεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὡς τοίνυν ἔμοιγε μηδαμῇ δόξων μηδὲν πλημμελεῖν, ἂν ἐπὶ τὸν ἔλεγχον τοῦτον καὶ τὴν ἀπόδειξιν ἴῃς, θαρρῶν ἴθι τούτου γε ἕνεκα.
            </p>
        </sp>
        <sp>
            <speaker>
                Ξένος
            </speaker>
            <p>
                φέρε δή, τίνα ἀρχήν τις ἂν ἄρξαιτο παρακινδυνευτικοῦ λόγου; δοκῶ μὲν γὰρ τήνδ᾽, ὦ παῖ, τὴν ὁδὸν ἀναγκαιοτάτην ἡμῖν εἶναι τρέπεσθαι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ποίαν δή;
            </p>
        </sp>
        <sp>
            <speaker>
                Ξένος
            </speaker>
            <p>
                τὰ δοκοῦντα νῦν ἐναργῶς ἔχειν ἐπισκέψασθαι πρῶτον
                <milestone unit="section" n="242c"/>
                μή πῃ τεταραγμένοι μὲν ὦμεν περὶ ταῦτα, ῥᾳδίως δ᾽ ἀλλήλοις ὁμολογῶμεν ὡς εὐκρινῶς ἔχοντες.
            </p>
        </sp>
        <sp>
            <speaker>
                Θεαίτητος
            </speaker>
            <p>
                λέγε σαφέστερον ὃ λέγεις.
            </p>
        </sp>
        <sp>
            <speaker>
                Ξένος
            </speaker>
            <p>
                εὐκόλως μοι δοκεῖ Παρμενίδης ἡμῖν διειλέχθαι καὶ πᾶς ὅστις πώποτε ἐπὶ κρίσιν ὥρμησε τοῦ τὰ ὄντα διορίσασθαι πόσα τε καὶ ποῖά ἐστιν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῇ;
            </p>
        </sp>
        <sp>
            <speaker>
                Ξένος
            </speaker>
            <p>
                μῦθόν τινα ἕκαστος φαίνεταί μοι διηγεῖσθαι παισὶν ὡς οὖσιν ἡμῖν, ὁ μὲν ὡς τρία τὰ ὄντα, πολεμεῖ δὲ ἀλλήλοις
                <milestone unit="section" n="242d"/>
                ἐνίοτε αὐτῶν ἄττα πῃ, τοτὲ δὲ καὶ φίλα γιγνόμενα γάμους τε καὶ τόκους καὶ τροφὰς τῶν ἐκγόνων παρέχεται: δύο δὲ ἕτερος εἰπών, ὑγρὸν καὶ ξηρὸν ἢ θερμὸν καὶ ψυχρόν, συνοικίζει τε αὐτὰ καὶ ἐκδίδωσι: τὸ δὲ παρ᾽ ἡμῖν Ἐλεατικὸν ἔθνος, ἀπὸ Ξενοφάνους τε καὶ ἔτι πρόσθεν ἀρξάμενον, ὡς ἑνὸς ὄντος τῶν πάντων καλουμένων οὕτω διεξέρχεται τοῖς μύθοις. Ἰάδες δὲ καὶ Σικελαί τινες ὕστερον Μοῦσαι συνενόησαν ὅτι συμπλέκειν
                <milestone unit="section" n="242e"/>
                ἀσφαλέστατον ἀμφότερα καὶ λέγειν ὡς τὸ ὂν πολλά τε καὶ ἕν ἐστιν, ἔχθρᾳ δὲ καὶ φιλίᾳ συνέχεται. διαφερόμενον γὰρ ἀεὶ συμφέρεται, φασὶν αἱ συντονώτεραι τῶν Μουσῶν: αἱ δὲ μαλακώτεραι τὸ μὲν ἀεὶ ταῦτα οὕτως ἔχειν ἐχάλασαν, ἐν μέρει δὲ τοτὲ μὲν ἓν εἶναί φασι τὸ πᾶν καὶ φίλον ὑπ᾽
                <milestone unit="page" n="243"/>
                <milestone unit="section" n="243a"/>
                ἀφροδίτης, τοτὲ δὲ πολλὰ καὶ πολέμιον αὐτὸ αὑτῷ διὰ νεῖκός τι. ταῦτα δὲ πάντα εἰ μὲν ἀληθῶς τις ἢ μὴ τούτων εἴρηκε, χαλεπὸν καὶ πλημμελὲς οὕτω μεγάλα κλεινοῖς καὶ παλαιοῖς ἀνδράσιν ἐπιτιμᾶν: ἐκεῖνο δὲ ἀνεπίφθονον ἀποφήνασθαι—
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Ξένος
            </speaker>
            <p>
                ὅτι λίαν τῶν πολλῶν ἡμῶν ὑπεριδόντες ὠλιγώρησαν: οὐδὲν γὰρ φροντίσαντες εἴτ᾽ ἐπακολουθοῦμεν αὐτοῖς λέγουσιν
                <milestone unit="section" n="243b"/>
                εἴτε ἀπολειπόμεθα, περαίνουσι τὸ σφέτερον αὐτῶν ἕκαστοι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς λέγεις;
            </p>
        </sp>
        <sp>
            <speaker>
                Ξένος
            </speaker>
            <p>
                ὅταν τις αὐτῶν φθέγξηται λέγων ὡς ἔστιν ἢ γέγονεν ἢ γίγνεται πολλὰ ἢ ἓν ἢ δύο, καὶ θερμὸν αὖ ψυχρῷ συγκεραννύμενον, ἄλλοθί πῃ διακρίσεις καὶ συγκρίσεις ὑποτιθείς, τούτων, ὦ Θεαίτητε, ἑκάστοτε σύ τι πρὸς θεῶν συνίης ὅτι λέγουσιν; ἐγὼ μὲν γὰρ ὅτε μὲν ἦν νεώτερος, τοῦτό τε τὸ νῦν ἀπορούμενον ὁπότε τις εἴποι, τὸ μὴ ὄν, ἀκριβῶς ᾤμην συνιέναι. νῦν δὲ ὁρᾷς ἵν᾽ ἐσμὲν αὐτοῦ πέρι τῆς ἀπορίας.
                <milestone unit="section" n="243c"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὁρῶ.
            </p>
        </sp>
        <sp>
            <speaker>
                Ξένος
            </speaker>
            <p>
                τάχα τοίνυν ἴσως οὐχ ἧττον κατὰ τὸ ὂν ταὐτὸν τοῦτο πάθος εἰληφότες ἐν τῇ ψυχῇ περὶ μὲν τοῦτο εὐπορεῖν φαμεν καὶ μανθάνειν ὁπόταν τις αὐτὸ φθέγξηται, περὶ δὲ θάτερον οὔ, πρὸς ἀμφότερα ὁμοίως ἔχοντες.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἴσως.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ περὶ τῶν ἄλλων δὴ τῶν προειρημένων ἡμῖν ταὐτὸν τοῦτο εἰρήσθω.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ γε.
            </p>
        </sp>
        <sp>
            <speaker>
                Ξένος
            </speaker>
            <p>
                τῶν μὲν τοίνυν πολλῶν πέρι καὶ μετὰ τοῦτο σκεψόμεθ᾽,
                <milestone unit="section" n="243d"/>
                ἂν δόξῃ, περὶ δὲ τοῦ μεγίστου τε καὶ ἀρχηγοῦ πρώτου νῦν σκεπτέον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τίνος δὴ λέγεις; ἢ δῆλον ὅτι τὸ ὂν φῂς πρῶτον δεῖν διερευνήσασθαι τί ποθ᾽ οἱ λέγοντες αὐτὸ δηλοῦν ἡγοῦνται;
            </p>
        </sp>
        <sp>
            <speaker>
                Ξένος
            </speaker>
            <p>
                κατὰ πόδα γε, ὦ Θεαίτητε, ὑπέλαβες. λέγω γὰρ δὴ ταύτῃ δεῖν ποιεῖσθαι τὴν μέθοδον ἡμᾶς, οἷον αὐτῶν παρόντων ἀναπυνθανομένους ὧδε:“φέρε, ὁπόσοι θερμὸν καὶ ψυχρὸν ἤ τινε δύο τοιούτω τὰ πάντ᾽ εἶναί φατε, τί ποτε
                <milestone unit="section" n="243e"/>
                ἄρα τοῦτ᾽ ἐπ᾽ ἀμφοῖν φθέγγεσθε, λέγοντες ἄμφω καὶ ἑκάτερον εἶναι; τί τὸ εἶναι τοῦτο ὑπολάβωμεν ὑμῶν; πότερον τρίτον παρὰ τὰ δύο ἐκεῖνα, καὶ τρία τὸ πᾶν ἀλλὰ μὴ δύο ἔτι καθ᾽ ὑμᾶς τιθῶμεν; οὐ γάρ που τοῖν γε δυοῖν καλοῦντες θάτερον ὂν ἀμφότερα ὁμοίως εἶναι λέγετε: σχεδὸν γὰρ ἂν ἀμφοτέρως ἕν, ἀλλ᾽ οὐ δύο εἴτην.”
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀληθῆ λέγεις.
            </p>
        </sp>
        <sp>
            <speaker>
                Ξένος
            </speaker>
            <p>
                “ἀλλ᾽ ἆρά γε τὰ ἄμφω βούλεσθε καλεῖν ὄν;”
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἴσως.
                <milestone unit="page" n="244"/>
                <milestone unit="section" n="244a"/>
            </p>
        </sp>
        <sp>
            <speaker>
                Ξένος
            </speaker>
            <p>
                “ἀλλ᾽, ὦ φίλοι,”φήσομεν,“κἂν οὕτω τὰ δύο λέγοιτ᾽ ἂν σαφέστατα ἕν.”
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὀρθότατα εἴρηκας.
            </p>
        </sp>
        <sp>
            <speaker>
                Ξένος
            </speaker>
            <p>
                “ἐπειδὴ τοίνυν ἡμεῖς ἠπορήκαμεν, ὑμεῖς αὐτὰ ἡμῖν ἐμφανίζετε ἱκανῶς, τί ποτε βούλεσθε σημαίνειν ὁπόταν ὂν φθέγγησθε. δῆλον γὰρ ὡς ὑμεῖς μὲν ταῦτα πάλαι γιγνώσκετε, ἡμεῖς δὲ πρὸ τοῦ μὲν ᾠόμεθα, νῦν δ᾽ ἠπορήκαμεν. διδάσκετε οὖν πρῶτον τοῦτ᾽ αὐτὸ ἡμᾶς, ἵνα μὴ δοξάζωμεν μανθάνειν μὲν τὰ λεγόμενα παρ᾽ ὑμῶν, τὸ δὲ
                <milestone unit="section" n="244b"/>
                τούτου γίγνηται πᾶν τοὐναντίον.”ταῦτα δὴ λέγοντές τε καὶ ἀξιοῦντες παρά τε τούτων καὶ παρὰ τῶν ἄλλων ὅσοι πλεῖον ἑνὸς λέγουσι τὸ πᾶν εἶναι, μῶν, ὦ παῖ, τὶ πλημμελήσομεν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἥκιστά γε.
            </p>
        </sp>
        <sp>
            <speaker>
                Ξένος
            </speaker>
            <p>
                τί δέ; παρὰ τῶν ἓν τὸ πᾶν λεγόντων ἆρ᾽ οὐ πευστέον εἰς δύναμιν τί ποτε λέγουσι τὸ ὄν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                τόδε τοίνυν ἀποκρινέσθων.“ἕν πού φατε μόνον εἶναι;”—“φαμὲν γάρ,”φήσουσιν. ἦ γάρ;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                “τί δέ; ὂν καλεῖτέ τι;”
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
                <milestone unit="section" n="244c"/>
            </p>
        </sp>
        <sp>
            <speaker>
                Ξένος
            </speaker>
            <p>
                “πότερον ὅπερ ἕν, ἐπὶ τῷ αὐτῷ προσχρώμενοι δυοῖν ὀνόμασιν, ἢ πῶς;”
            </p>
        </sp>
        <sp>
            <speaker>
                Θεαίτητος
            </speaker>
            <p>
                τίς οὖν αὐτοῖς ἡ μετὰ τοῦτ᾽, ὦ ξένε, ἀπόκρισις;
            </p>
        </sp>
        <sp>
            <speaker>
                Ξένος
            </speaker>
            <p>
                δῆλον, ὦ Θεαίτητε, ὅτι τῷ ταύτην τὴν ὑπόθεσιν ὑποθεμένῳ πρὸς τὸ νῦν ἐρωτηθὲν καὶ πρὸς ἄλλο δὲ ὁτιοῦν οὐ πάντων ῥᾷστον ἀποκρίνασθαι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς;
            </p>
        </sp>
        <sp>
            <speaker>
                Ξένος
            </speaker>
            <p>
                τό τε δύο ὀνόματα ὁμολογεῖν εἶναι μηδὲν θέμενον πλὴν ἓν καταγέλαστόν που.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                καὶ τὸ παράπαν γε ἀποδέχεσθαί του λέγοντος ὡς
                <milestone unit="section" n="244d"/>
                ἔστιν ὄνομά τι, λόγον οὐκ ἂν ἔχον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῇ;
            </p>
        </sp>
        <sp>
            <speaker>
                Ξένος
            </speaker>
            <p>
                τιθείς τε τοὔνομα τοῦ πράγματος ἕτερον δύο λέγει πού τινε.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν ἂν ταὐτόν γε αὐτῷ τιθῇ τοὔνομα, ἢ μηδενὸς ὄνομα ἀναγκασθήσεται λέγειν, εἰ δέ τινος αὐτὸ φήσει, συμβήσεται τὸ ὄνομα ὀνόματος ὄνομα μόνον, ἄλλου δὲ οὐδενὸς ὄν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὕτως.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ τὸ ἕν γε, ἑνὸς ὄνομα ὂν καὶ τοῦ ὀνόματος αὖ τὸ ἓν ὄν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀνάγκη.
            </p>
        </sp>
        <sp>
            <speaker>
                Ξένος
            </speaker>
            <p>
                τί δέ; τὸ ὅλον ἕτερον τοῦ ὄντος ἑνὸς ἢ ταὐτὸν φήσουσι τούτῳ;
                <milestone unit="section" n="244e"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὐ φήσουσί τε καὶ φασίν;
            </p>
        </sp>
        <sp>
            <speaker>
                Ξένος
            </speaker>
            <p>
                εἰ τοίνυν ὅλον ἐστίν, ὥσπερ καὶ Παρμενίδης λέγει,
                <quote type="verse">
                    <l met="dactylic">
                        πάντοθεν εὐκύκλου σφαίρης ἐναλίγκιον ὄγκῳ,
                    </l>
                    <l>
                        μεσσόθεν ἰσοπαλὲς πάντῃ: τὸ γὰρ οὔτε τι μεῖζον
                    </l>
                    <l>
                        οὔτε τι βαιότερον πελέναι χρεόν ἐστι τῇ ἢ τῇ,
                    </l>
                </quote>
                <bibl>
                    Parmenides Fr. 8.43
                </bibl>
                τοιοῦτόν γε ὂν τὸ ὂν μέσον τε καὶ ἔσχατα ἔχει, ταῦτα δὲ ἔχον πᾶσα ἀνάγκη μέρη ἔχειν: ἢ πῶς;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὕτως.
                <milestone unit="page" n="245"/>
                <milestone unit="section" n="245a"/>
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλὰ μὴν τό γε μεμερισμένον πάθος μὲν τοῦ ἑνὸς ἔχειν ἐπὶ τοῖς μέρεσι πᾶσιν οὐδὲν ἀποκωλύει, καὶ ταύτῃ δὴ πᾶν τε ὂν καὶ ὅλον ἓν εἶναι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί δ᾽ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                τὸ δὲ πεπονθὸς ταῦτα ἆρ᾽ οὐκ ἀδύνατον αὐτό γε τὸ ἓν αὐτὸ εἶναι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς;
            </p>
        </sp>
        <sp>
            <speaker>
                Ξένος
            </speaker>
            <p>
                ἀμερὲς δήπου δεῖ παντελῶς τό γε ἀληθῶς ἓν κατὰ τὸν ὀρθὸν λόγον εἰρῆσθαι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                δεῖ γὰρ οὖν.
                <milestone unit="section" n="245b"/>
            </p>
        </sp>
        <sp>
            <speaker>
                Ξένος
            </speaker>
            <p>
                τὸ δέ γε τοιοῦτον ἐκ πολλῶν μερῶν ὂν οὐ συμφωνήσει τῷ[ὅλῳ]λόγῳ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                μανθάνω.
            </p>
        </sp>
        <sp>
            <speaker>
                Ξένος
            </speaker>
            <p>
                πότερον δὴ πάθος ἔχον τὸ ὂν τοῦ ἑνὸς οὕτως ἕν τε ἔσται καὶ ὅλον, ἢ παντάπασι μὴ λέγωμεν ὅλον εἶναι τὸ ὄν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                χαλεπὴν προβέβληκας αἵρεσιν.
            </p>
        </sp>
        <sp>
            <speaker>
                Ξένος
            </speaker>
            <p>
                ἀληθέστατα μέντοι λέγεις. πεπονθός τε γὰρ τὸ ὂν ἓν εἶναί πως οὐ ταὐτὸν ὂν τῷ ἑνὶ φανεῖται, καὶ πλέονα δὴ τὰ πάντα ἑνὸς ἔσται.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
                <milestone unit="section" n="245c"/>
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν ἐάν γε τὸ ὂν ᾖ μὴ ὅλον διὰ τὸ πεπονθέναι τὸ ὑπ᾽ ἐκείνου πάθος, ᾖ δὲ αὐτὸ τὸ ὅλον, ἐνδεὲς τὸ ὂν ἑαυτοῦ συμβαίνει.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ γε.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ κατὰ τοῦτον δὴ τὸν λόγον ἑαυτοῦ στερόμενον οὐκ ὂν ἔσται τὸ ὄν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὕτως.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ ἑνός γε αὖ πλείω τὰ πάντα γίγνεται, τοῦ τε ὄντος καὶ τοῦ ὅλου χωρὶς ἰδίαν ἑκατέρου φύσιν εἰληφότος.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                μὴ ὄντος δέ γε τὸ παράπαν τοῦ ὅλου, ταὐτά τε
                <milestone unit="section" n="245d"/>
                ταῦτα ὑπάρχει τῷ ὄντι, καὶ πρὸς τῷ μὴ εἶναι μηδ᾽ ἂν γενέσθαι ποτὲ ὄν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί δή;
            </p>
        </sp>
        <sp>
            <speaker>
                Ξένος
            </speaker>
            <p>
                τὸ γενόμενον ἀεὶ γέγονεν ὅλον: ὥστε οὔτε οὐσίαν οὔτε γένεσιν ὡς οὖσαν δεῖ προσαγορεύειν[τὸ ἓν ἢ]τὸ ὅλον ἐν τοῖς οὖσι μὴ τιθέντα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                παντάπασιν ἔοικε ταῦθ᾽ οὕτως ἔχειν.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν οὐδ᾽ ὁποσονοῦν τι δεῖ τὸ μὴ ὅλον εἶναι: ποσόν τι γὰρ ὄν, ὁπόσον ἂν ᾖ, τοσοῦτον ὅλον ἀναγκαῖον αὐτὸ εἶναι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                κομιδῇ γε.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ τοίνυν ἄλλα μυρία ἀπεράντους ἀπορίας ἕκαστον
                <milestone unit="section" n="245e"/>
                εἰληφὸς φανεῖται τῷ τὸ ὂν εἴτε δύο τινὲ εἴτε ἓν μόνον εἶναι λέγοντι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                δηλοῖ σχεδὸν καὶ τὰ νῦν ὑποφαίνοντα: συνάπτεται γὰρ ἕτερον ἐξ ἄλλου, μείζω καὶ χαλεπωτέραν φέρον περὶ τῶν ἔμπροσθεν ἀεὶ ῥηθέντων πλάνην.
            </p>
        </sp>
        <sp>
            <speaker>
                Ξένος
            </speaker>
            <p>
                τοὺς μὲν τοίνυν διακριβολογουμένους ὄντος τε πέρι καὶ μή, πάντας μὲν οὐ διεληλύθαμεν, ὅμως δὲ ἱκανῶς ἐχέτω: τοὺς δὲ ἄλλως λέγοντας αὖ θεατέον, ἵν᾽ ἐκ πάντων ἴδωμεν
                <milestone unit="page" n="246"/>
                <milestone unit="section" n="246a"/>
                ὅτι τὸ ὂν τοῦ μὴ ὄντος οὐδὲν εὐπορώτερον εἰπεῖν ὅτι ποτ᾽ ἔστιν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐκοῦν πορεύεσθαι χρὴ καὶ ἐπὶ τούτους.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν ἔοικέ γε ἐν αὐτοῖς οἷον γιγαντομαχία τις εἶναι διὰ τὴν ἀμφισβήτησιν περὶ τῆς οὐσίας πρὸς ἀλλήλους.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς;
            </p>
        </sp>
        <sp>
            <speaker>
                Ξένος
            </speaker>
            <p>
                οἱ μὲν εἰς γῆν ἐξ οὐρανοῦ καὶ τοῦ ἀοράτου πάντα ἕλκουσι, ταῖς χερσὶν ἀτεχνῶς πέτρας καὶ δρῦς περιλαμβάνοντες. τῶν γὰρ τοιούτων ἐφαπτόμενοι πάντων διισχυρίζονται τοῦτο εἶναι μόνον ὃ παρέχει προσβολὴν καὶ ἐπαφήν
                <milestone unit="section" n="246b"/>
                τινα, ταὐτὸν σῶμα καὶ οὐσίαν ὁριζόμενοι, τῶν δὲ ἄλλων εἴ τίς τι φήσει μὴ σῶμα ἔχον εἶναι, καταφρονοῦντες τὸ παράπαν καὶ οὐδὲν ἐθέλοντες ἄλλο ἀκούειν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἦ δεινοὺς εἴρηκας ἄνδρας: ἤδη γὰρ καὶ ἐγὼ τούτων συχνοῖς προσέτυχον.
            </p>
        </sp>
        <sp>
            <speaker>
                Ξένος
            </speaker>
            <p>
                τοιγαροῦν οἱ πρὸς αὐτοὺς ἀμφισβητοῦντες μάλα εὐλαβῶς ἄνωθεν ἐξ ἀοράτου ποθὲν ἀμύνονται, νοητὰ ἄττα καὶ ἀσώματα εἴδη βιαζόμενοι τὴν ἀληθινὴν οὐσίαν εἶναι: τὰ δὲ ἐκείνων σώματα καὶ τὴν λεγομένην ὑπ᾽ αὐτῶν ἀλήθειαν
                <milestone unit="section" n="246c"/>
                κατὰ σμικρὰ διαθραύοντες ἐν τοῖς λόγοις γένεσιν ἀντ᾽ οὐσίας φερομένην τινὰ προσαγορεύουσιν. ἐν μέσῳ δὲ περὶ ταῦτα ἄπλετος ἀμφοτέρων μάχη τις, ὦ Θεαίτητε, ἀεὶ συνέστηκεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀληθῆ.
            </p>
        </sp>
        <sp>
            <speaker>
                Ξένος
            </speaker>
            <p>
                παρ᾽ ἀμφοῖν τοίνυν τοῖν γενοῖν κατὰ μέρος λάβωμεν λόγον ὑπὲρ ἧς τίθενται τῆς οὐσίας.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς οὖν δὴ ληψόμεθα;
            </p>
        </sp>
        <sp>
            <speaker>
                Ξένος
            </speaker>
            <p>
                παρὰ μὲν τῶν ἐν εἴδεσιν αὐτὴν τιθεμένων ῥᾷον, ἡμερώτεροι γάρ: παρὰ δὲ τῶν εἰς σῶμα πάντα ἑλκόντων
                <milestone unit="section" n="246d"/>
                βίᾳ χαλεπώτερον, ἴσως δὲ καὶ σχεδὸν ἀδύνατον. ἀλλ᾽ ὧδέ μοι δεῖν δοκεῖ περὶ αὐτῶν δρᾶν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς;
            </p>
        </sp>
        <sp>
            <speaker>
                Ξένος
            </speaker>
            <p>
                μάλιστα μέν, εἴ πῃ δυνατὸν ἦν, ἔργῳ βελτίους αὐτοὺς ποιεῖν: εἰ δὲ τοῦτο μὴ ἐγχωρεῖ, λόγῳ ποιῶμεν, ὑποτιθέμενοι νομιμώτερον αὐτοὺς ἢ νῦν ἐθέλοντας ἂν ἀποκρίνασθαι. τὸ γὰρ ὁμολογηθὲν παρὰ βελτιόνων που κυριώτερον ἢ τὸ παρὰ χειρόνων: ἡμεῖς δὲ οὐ τούτων φροντίζομεν, ἀλλὰ τἀληθὲς ζητοῦμεν.
                <milestone unit="section" n="246e"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὀρθότατα.
            </p>
        </sp>
        <sp>
            <speaker>
                Ξένος
            </speaker>
            <p>
                κέλευε δὴ τοὺς βελτίους γεγονότας ἀποκρίνασθαί σοι, καὶ τὸ λεχθὲν παρ᾽ αὐτῶν ἀφερμήνευε.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ταῦτ᾽ ἔσται.
            </p>
        </sp>
        <sp>
            <speaker>
                Ξένος
            </speaker>
            <p>
                λεγόντων δὴ θνητὸν ζῷον εἴ φασιν εἶναί τι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                τοῦτο δὲ οὐ σῶμα ἔμψυχον ὁμολογοῦσιν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ γε.
            </p>
        </sp>
        <sp>
            <speaker>
                Ξένος
            </speaker>
            <p>
                τιθέντες τι τῶν ὄντων ψυχήν;
                <milestone unit="page" n="247"/>
                <milestone unit="section" n="247a"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                τί δέ; ψυχὴν οὐ τὴν μὲν δικαίαν, τὴν δὲ ἄδικόν φασιν εἶναι, καὶ τὴν μὲν φρόνιμον, τὴν δὲ ἄφρονα;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί μήν;
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλ᾽ οὐ δικαιοσύνης ἕξει καὶ παρουσίᾳ τοιαύτην αὐτῶν ἑκάστην γίγνεσθαι, καὶ τῶν ἐναντίων τὴν ἐναντίαν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί, καὶ ταῦτα σύμφασιν.
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλὰ μὴν τό γε δυνατόν τῳ παραγίγνεσθαι καὶ ἀπογίγνεσθαι πάντως εἶναί τι φήσουσιν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                φασὶ μὲν οὖν.
                <milestone unit="section" n="247b"/>
            </p>
        </sp>
        <sp>
            <speaker>
                Ξένος
            </speaker>
            <p>
                οὔσης οὖν δικαιοσύνης καὶ φρονήσεως καὶ τῆς ἄλλης ἀρετῆς καὶ τῶν ἐναντίων, καὶ δὴ καὶ ψυχῆς ἐν ᾗ ταῦτα ἐγγίγνεται, πότερον ὁρατὸν καὶ ἁπτὸν εἶναί φασί τι αὐτῶν ἢ πάντα ἀόρατα;
            </p>
        </sp>
        <sp>
            <speaker>
                Θεαίτητος
            </speaker>
            <p>
                σχεδὸν οὐδὲν τούτων γε ὁρατόν.
            </p>
        </sp>
        <sp>
            <speaker>
                Ξένος
            </speaker>
            <p>
                τί δὲ τῶν τοιούτων; μῶν σῶμά τι λέγουσιν ἴσχειν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τοῦτο οὐκέτι κατὰ ταὐτὰ ἀποκρίνονται πᾶν, ἀλλὰ τὴν μὲν ψυχὴν αὐτὴν δοκεῖν σφίσι σῶμά τι κεκτῆσθαι, φρόνησιν δὲ καὶ τῶν ἄλλων ἕκαστον ὧν ἠρώτηκας, αἰσχύνονται
                <milestone unit="section" n="247c"/>
                τὸ τολμᾶν ἢ μηδὲν τῶν ὄντων αὐτὰ ὁμολογεῖν ἢ πάντ᾽ εἶναι σώματα διισχυρίζεσθαι.
            </p>
        </sp>
        <sp>
            <speaker>
                Ξένος
            </speaker>
            <p>
                σαφῶς γὰρ ἡμῖν, ὦ Θεαίτητε, βελτίους γεγόνασιν ἇνδρες: ἐπεὶ τούτων οὐδ᾽ ἂν ἓν ἐπαισχυνθεῖεν οἵ γε αὐτῶν σπαρτοί τε καὶ αὐτόχθονες, ἀλλὰ διατείνοιντ᾽ ἂν πᾶν ὃ μὴ δυνατοὶ ταῖς χερσὶ συμπιέζειν εἰσίν, ὡς ἄρα τοῦτο οὐδὲν τὸ παράπαν ἐστίν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                σχεδὸν οἷα διανοοῦνται λέγεις.
            </p>
        </sp>
        <sp>
            <speaker>
                Ξένος
            </speaker>
            <p>
                πάλιν τοίνυν ἀνερωτῶμεν αὐτούς: εἰ γάρ τι καὶ
                <milestone unit="section" n="247d"/>
                σμικρὸν ἐθέλουσι τῶν ὄντων συγχωρεῖν ἀσώματον, ἐξαρκεῖ. τὸ γὰρ ἐπί τε τούτοις ἅμα καὶ ἐπ᾽ ἐκείνοις ὅσα ἔχει σῶμα συμφυὲς γεγονός, εἰς ὃ βλέποντες ἀμφότερα εἶναι λέγουσι, τοῦτο αὐτοῖς ῥητέον. τάχ᾽ οὖν ἴσως ἂν ἀποροῖεν: εἰ δή τι τοιοῦτον πεπόνθασι, σκόπει, προτεινομένων ἡμῶν, ἆρ᾽ ἐθέλοιεν ἂν δέχεσθαι καὶ ὁμολογεῖν τοιόνδ᾽ εἶναι τὸ ὄν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον δή; λέγε, καὶ τάχα εἰσόμεθα.
            </p>
        </sp>
        <sp>
            <speaker>
                Ξένος
            </speaker>
            <p>
                λέγω δὴ τὸ καὶ ὁποιανοῦν[τινα]κεκτημένον δύναμιν
                <milestone unit="section" n="247e"/>
                εἴτ᾽ εἰς τὸ ποιεῖν ἕτερον ὁτιοῦν πεφυκὸς εἴτ᾽ εἰς τὸ παθεῖν καὶ σμικρότατον ὑπὸ τοῦ φαυλοτάτου, κἂν εἰ μόνον εἰς ἅπαξ, πᾶν τοῦτο ὄντως εἶναι: τίθεμαι γὰρ ὅρον[ὁρίζειν]τὰ ὄντα ὡς ἔστιν οὐκ ἄλλο τι πλὴν δύναμις.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀλλ᾽ ἐπείπερ αὐτοί γε οὐκ ἔχουσιν ἐν τῷ παρόντι τούτου βέλτιον λέγειν, δέχονται τοῦτο.
            </p>
        </sp>
        <sp>
            <speaker>
                Ξένος
            </speaker>
            <p>
                καλῶς: ἴσως γὰρ ἂν εἰς ὕστερον ἡμῖν τε καὶ τούτοις
                <milestone unit="page" n="248"/>
                <milestone unit="section" n="248a"/>
                ἕτερον ἂν φανείη. πρὸς μὲν οὖν τούτους τοῦτο ἡμῖν ἐνταῦθα μενέτω συνομολογηθέν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                μένει.
            </p>
        </sp>
        <sp>
            <speaker>
                Ξένος
            </speaker>
            <p>
                πρὸς δὴ τοὺς ἑτέρους ἴωμεν, τοὺς τῶν εἰδῶν φίλους: σὺ δ᾽ ἡμῖν καὶ τὰ παρὰ τούτων ἀφερμήνευε.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ταῦτ᾽ ἔσται.
            </p>
        </sp>
        <sp>
            <speaker>
                Ξένος
            </speaker>
            <p>
                γένεσιν, τὴν δὲ οὐσίαν χωρίς που διελόμενοι λέγετε; ἦ γάρ;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ σώματι μὲν ἡμᾶς γενέσει δι᾽ αἰσθήσεως κοινωνεῖν, διὰ λογισμοῦ δὲ ψυχῇ πρὸς τὴν ὄντως οὐσίαν, ἣν ἀεὶ κατὰ ταὐτὰ ὡσαύτως ἔχειν φατέ, γένεσιν δὲ ἄλλοτε ἄλλως.
                <milestone unit="section" n="248b"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                φαμὲν γὰρ οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ δὲ δὴ κοινωνεῖν, ὦ πάντων ἄριστοι, τί τοῦθ᾽ ὑμᾶς ἐπ᾽ ἀμφοῖν λέγειν φῶμεν; ἆρ᾽ οὐ τὸ νυνδὴ παρ᾽ ἡμῶν ῥηθέν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Ξένος
            </speaker>
            <p>
                πάθημα ἢ ποίημα ἐκ δυνάμεώς τινος ἀπὸ τῶν πρὸς ἄλληλα συνιόντων γιγνόμενον. τάχ᾽ οὖν, ὦ Θεαίτητε, αὐτῶν τὴν πρὸς ταῦτα ἀπόκρισιν σὺ μὲν οὐ κατακούεις, ἐγὼ δὲ ἴσως διὰ συνήθειαν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τίν᾽ οὖν δὴ λέγουσι λόγον;
                <milestone unit="section" n="248c"/>
            </p>
        </sp>
        <sp>
            <speaker>
                Ξένος
            </speaker>
            <p>
                οὐ συγχωροῦσιν ἡμῖν τὸ νυνδὴ ῥηθὲν πρὸς τοὺς γηγενεῖς οὐσίας πέρι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Ξένος
            </speaker>
            <p>
                ἱκανὸν ἔθεμεν ὅρον που τῶν ὄντων, ὅταν τῳ παρῇ ἡ τοῦ πάσχειν ἢ δρᾶν καὶ πρὸς τὸ σμικρότατον δύναμις;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                πρὸς δὴ ταῦτα τόδε λέγουσιν, ὅτι γενέσει μὲν μέτεστι τοῦ πάσχειν καὶ ποιεῖν δυνάμεως, πρὸς δὲ οὐσίαν τούτων οὐδετέρου τὴν δύναμιν ἁρμόττειν φασίν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐκοῦν λέγουσί τι;
            </p>
        </sp>
        <sp>
            <speaker>
                Ξένος
            </speaker>
            <p>
                πρὸς ὅ γε λεκτέον ἡμῖν ὅτι δεόμεθα παρ᾽ αὐτῶν
                <milestone unit="section" n="248d"/>
                ἔτι πυθέσθαι σαφέστερον εἰ προσομολογοῦσι τὴν μὲν ψυχὴν γιγνώσκειν, τὴν δ᾽ οὐσίαν γιγνώσκεσθαι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                φασὶ μὴν τοῦτό γε.
            </p>
        </sp>
        <sp>
            <speaker>
                Ξένος
            </speaker>
            <p>
                τί δέ; τὸ γιγνώσκειν ἢ τὸ γιγνώσκεσθαί φατε ποίημα ἢ πάθος ἢ ἀμφότερον; ἢ τὸ μὲν πάθημα, τὸ δὲ θάτερον; ἢ παντάπασιν οὐδέτερον οὐδετέρου τούτων μεταλαμβάνειν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                δῆλον ὡς οὐδέτερον οὐδετέρου: τἀναντία γὰρ ἂν τοῖς ἔμπροσθεν λέγοιεν.
            </p>
        </sp>
        <sp>
            <speaker>
                Ξένος
            </speaker>
            <p>
                μανθάνω: τόδε γε, ὡς τὸ γιγνώσκειν εἴπερ ἔσται
                <milestone unit="section" n="248e"/>
                ποιεῖν τι, τὸ γιγνωσκόμενον ἀναγκαῖον αὖ συμβαίνει πάσχειν. τὴν οὐσίαν δὴ κατὰ τὸν λόγον τοῦτον γιγνωσκομένην ὑπὸ τῆς γνώσεως, καθ᾽ ὅσον γιγνώσκεται, κατὰ τοσοῦτον κινεῖσθαι διὰ τὸ πάσχειν, ὃ δή φαμεν οὐκ ἂν γενέσθαι περὶ τὸ ἠρεμοῦν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὀρθῶς.
            </p>
        </sp>
        <sp>
            <speaker>
                Ξένος
            </speaker>
            <p>
                τί δὲ πρὸς Διός; ὡς ἀληθῶς κίνησιν καὶ ζωὴν καὶ ψυχὴν καὶ φρόνησιν ἦ ῥᾳδίως πεισθησόμεθα τῷ παντελῶς
                <milestone unit="page" n="249"/>
                <milestone unit="section" n="249a"/>
                ὄντι μὴ παρεῖναι, μηδὲ ζῆν αὐτὸ μηδὲ φρονεῖν, ἀλλὰ σεμνὸν καὶ ἅγιον, νοῦν οὐκ ἔχον, ἀκίνητον ἑστὸς εἶναι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                δεινὸν μεντἄν, ὦ ξένε, λόγον συγχωροῖμεν.
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλὰ νοῦν μὲν ἔχειν, ζωὴν δὲ μὴ φῶμεν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ πῶς;
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλὰ ταῦτα μὲν ἀμφότερα ἐνόντ᾽ αὐτῷ λέγομεν, οὐ μὴν ἐν ψυχῇ γε φήσομεν αὐτὸ ἔχειν αὐτά;
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ τίν᾽ ἂν ἕτερον ἔχοι τρόπον;
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλὰ δῆτα νοῦν μὲν καὶ ζωὴν καὶ ψυχὴν ἔχειν, ἀκίνητον μέντοι τὸ παράπαν ἔμψυχον ὂν ἑστάναι;
                <milestone unit="section" n="249b"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάντα ἔμοιγε ἄλογα ταῦτ᾽ εἶναι φαίνεται.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ τὸ κινούμενον δὴ καὶ κίνησιν συγχωρητέον ὡς ὄντα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                συμβαίνει δ᾽ οὖν, ὦ Θεαίτητε, ἀκινήτων τε ὄντων νοῦν μηδενὶ περὶ μηδενὸς εἶναι μηδαμοῦ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                κομιδῇ μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν ἐὰν αὖ φερόμενα καὶ κινούμενα πάντ᾽ εἶναι συγχωρῶμεν, καὶ τούτῳ τῷ λόγῳ ταὐτὸν τοῦτο ἐκ τῶν ὄντων ἐξαιρήσομεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς;
            </p>
        </sp>
        <sp>
            <speaker>
                Ξένος
            </speaker>
            <p>
                τὸ κατὰ ταὐτὰ καὶ ὡσαύτως καὶ περὶ τὸ αὐτὸ δοκεῖ
                <milestone unit="section" n="249c"/>
                σοι χωρὶς στάσεως γενέσθαι ποτ᾽ ἄν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐδαμῶς.
            </p>
        </sp>
        <sp>
            <speaker>
                Ξένος
            </speaker>
            <p>
                τί δ᾽; ἄνευ τούτων νοῦν καθορᾷς ὄντα ἢ γενόμενον ἂν καὶ ὁπουοῦν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἥκιστα.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν πρός γε τοῦτον παντὶ λόγῳ μαχετέον, ὃς ἂν ἐπιστήμην ἢ φρόνησιν ἢ νοῦν ἀφανίζων ἰσχυρίζηται περί τινος ὁπῃοῦν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                σφόδρα γε.
            </p>
        </sp>
        <sp>
            <speaker>
                Ξένος
            </speaker>
            <p>
                τῷ δὴ φιλοσόφῳ καὶ ταῦτα μάλιστα τιμῶντι πᾶσα, ὡς ἔοικεν, ἀνάγκη διὰ ταῦτα μήτε τῶν ἓν ἢ καὶ τὰ πολλὰ
                <milestone unit="section" n="249d"/>
                εἴδη λεγόντων τὸ πᾶν ἑστηκὸς ἀποδέχεσθαι, τῶν τε αὖ πανταχῇ τὸ ὂν κινούντων μηδὲ τὸ παράπαν ἀκούειν, ἀλλὰ κατὰ τὴν τῶν παίδων εὐχήν, ὅσα ἀκίνητα καὶ κεκινημένα, τὸ ὄν τε καὶ τὸ πᾶν συναμφότερα λέγειν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀληθέστατα.
            </p>
        </sp>
        <sp>
            <speaker>
                Ξένος
            </speaker>
            <p>
                τί οὖν; ἆρ᾽ οὐκ ἐπιεικῶς ἤδη φαινόμεθα περιειληφέναι τῷ λόγῳ τὸ ὄν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                βαβαὶ†μέντ᾽ ἂν ἄρα,†ὦ Θεαίτητε, ὥς μοι δοκοῦμεν νῦν αὐτοῦ γνώσεσθαι πέρι τὴν ἀπορίαν τῆς σκέψεως.
                <milestone unit="section" n="249e"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς αὖ καὶ τί τοῦτ᾽ εἴρηκας;
            </p>
        </sp>
        <sp>
            <speaker>
                Ξένος
            </speaker>
            <p>
                ὦ μακάριε, οὐκ ἐννοεῖς ὅτι νῦν ἐσμεν ἐν ἀγνοίᾳ τῇ πλείστῃ περὶ αὐτοῦ, φαινόμεθα δέ τι λέγειν ἡμῖν αὐτοῖς;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἐμοὶ γοῦν: ὅπῃ δ᾽ αὖ λελήθαμεν οὕτως ἔχοντες, οὐ πάνυ συνίημι.
            </p>
        </sp>
        <sp>
            <speaker>
                Ξένος
            </speaker>
            <p>
                σκόπει δὴ σαφέστερον εἰ τὰ νῦν συνομολογοῦντες
                <milestone unit="page" n="250"/>
                <milestone unit="section" n="250a"/>
                δικαίως ἂν ἐπερωτηθεῖμεν ἅπερ αὐτοὶ τότε ἠρωτῶμεν τοὺς λέγοντας εἶναι τὸ πᾶν θερμὸν καὶ ψυχρόν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ποῖα; ὑπόμνησόν με.
            </p>
        </sp>
        <sp>
            <speaker>
                Ξένος
            </speaker>
            <p>
                πάνυ μὲν οὖν: καὶ πειράσομαί γε δρᾶν τοῦτο ἐρωτῶν σὲ καθάπερ ἐκείνους τότε, ἵνα ἅμα τι καὶ προί̈ωμεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὀρθῶς.
            </p>
        </sp>
        <sp>
            <speaker>
                Ξένος
            </speaker>
            <p>
                εἶεν δή, κίνησιν καὶ στάσιν ἆρ᾽ οὐκ ἐναντιώτατα λέγεις ἀλλήλοις;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν εἶναί γε ὁμοίως φῂς ἀμφότερα αὐτὰ καὶ ἑκάτερον;
                <milestone unit="section" n="250b"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                φημὶ γὰρ οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                ἆρα κινεῖσθαι λέγων ἀμφότερα καὶ ἑκάτερον, ὅταν εἶναι συγχωρῇς;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐδαμῶς.
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλ᾽ ἑστάναι σημαίνεις λέγων αὐτὰ ἀμφότερα εἶναι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ πῶς;
            </p>
        </sp>
        <sp>
            <speaker>
                Ξένος
            </speaker>
            <p>
                τρίτον ἄρα τι παρὰ ταῦτα τὸ ὂν ἐν τῇ ψυχῇ τιθείς, ὡς ὑπ᾽ ἐκείνου τήν τε στάσιν καὶ τὴν κίνησιν περιεχομένην, συλλαβὼν καὶ ἀπιδὼν αὐτῶν πρὸς τὴν τῆς οὐσίας κοινωνίαν, οὕτως εἶναι προσεῖπας ἀμφότερα;
                <milestone unit="section" n="250c"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                κινδυνεύομεν ὡς ἀληθῶς τρίτον ἀπομαντεύεσθαί τι τὸ ὄν, ὅταν κίνησιν καὶ στάσιν εἶναι λέγωμεν.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκ ἄρα κίνησις καὶ στάσις ἐστὶ συναμφότερον τὸ ὂν ἀλλ᾽ ἕτερον δή τι τούτων.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἔοικεν.
            </p>
        </sp>
        <sp>
            <speaker>
                Ξένος
            </speaker>
            <p>
                κατὰ τὴν αὑτοῦ φύσιν ἄρα τὸ ὂν οὔτε ἕστηκεν οὔτε κινεῖται.
            </p>
        </sp>
        <sp>
            <speaker>
                Θεαίτητος
            </speaker>
            <p>
                σχεδόν.
            </p>
        </sp>
        <sp>
            <speaker>
                Ξένος
            </speaker>
            <p>
                ποῖ δὴ χρὴ τὴν διάνοιαν ἔτι τρέπειν τὸν βουλόμενον ἐναργές τι περὶ αὐτοῦ παρ᾽ ἑαυτῷ βεβαιώσασθαι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ποῖ γάρ;
            </p>
        </sp>
        <sp>
            <speaker>
                Ξένος
            </speaker>
            <p>
                οἶμαι μὲν οὐδαμόσε ἔτι ῥᾴδιον. εἰ γάρ τι μὴ
                <milestone unit="section" n="250d"/>
                κινεῖται, πῶς οὐχ ἕστηκεν; ἢ τὸ μηδαμῶς ἑστὸς πῶς οὐκ αὖ κινεῖται; τὸ δὲ ὂν ἡμῖν νῦν ἐκτὸς τούτων ἀμφοτέρων ἀναπέφανται. ἦ δυνατὸν οὖν τοῦτο;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάντων μὲν οὖν ἀδυνατώτατον.
            </p>
        </sp>
        <sp>
            <speaker>
                Ξένος
            </speaker>
            <p>
                τόδε τοίνυν μνησθῆναι δίκαιον ἐπὶ τούτοις.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Ξένος
            </speaker>
            <p>
                ὅτι τοῦ μὴ ὄντος ἐρωτηθέντες τοὔνομα ἐφ᾽ ὅτι ποτὲ δεῖ φέρειν, πάσῃ συνεσχόμεθα ἀπορίᾳ. μέμνησαι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὔ;
                <milestone unit="section" n="250e"/>
            </p>
        </sp>
        <sp>
            <speaker>
                Ξένος
            </speaker>
            <p>
                μῶν οὖν ἐν ἐλάττονί τινι νῦν ἐσμεν ἀπορίᾳ περὶ τὸ ὄν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἐμοὶ μέν, ὦ ξένε, εἰ δυνατὸν εἰπεῖν, ἐν πλείονι φαινόμεθα.
            </p>
        </sp>
        <sp>
            <speaker>
                Ξένος
            </speaker>
            <p>
                τοῦτο μὲν τοίνυν ἐνταῦθα κείσθω διηπορημένον: ἐπειδὴ δὲ ἐξ ἴσου τό τε ὂν καὶ τὸ μὴ ὂν ἀπορίας μετειλήφατον, νῦν ἐλπὶς ἤδη καθάπερ ἂν αὐτῶν θάτερον εἴτε ἀμυδρότερον εἴτε σαφέστερον ἀναφαίνηται, καὶ θάτερον οὕτως
                <milestone unit="page" n="251"/>
                <milestone unit="section" n="251a"/>
                ἀναφαίνεσθαι: καὶ ἐὰν αὖ μηδέτερον ἰδεῖν δυνώμεθα, τὸν γοῦν λόγον ὅπῃπερ ἂν οἷοί τε ὦμεν εὐπρεπέστατα διωσόμεθα οὕτως ἀμφοῖν ἅμα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                καλῶς.
            </p>
        </sp>
        <sp>
            <speaker>
                Ξένος
            </speaker>
            <p>
                λέγωμεν δὴ καθ᾽ ὅντινά ποτε τρόπον πολλοῖς ὀνόμασι ταὐτὸν τοῦτο ἑκάστοτε προσαγορεύομεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                οἷον δὴ τί; παράδειγμα εἰπέ.
            </p>
        </sp>
        <sp>
            <speaker>
                Ξένος
            </speaker>
            <p>
                λέγομεν ἄνθρωπον δήπου πόλλ᾽ ἄττα ἐπονομάζοντες, τά τε χρώματα ἐπιφέροντες αὐτῷ καὶ τὰ σχήματα καὶ μεγέθη καὶ κακίας καὶ ἀρετάς, ἐν οἷς πᾶσι καὶ ἑτέροις μυρίοις οὐ μόνον
                <milestone unit="section" n="251b"/>
                ἄνθρωπον αὐτὸν εἶναί φαμεν, ἀλλὰ καὶ ἀγαθὸν καὶ ἕτερα ἄπειρα, καὶ τἆλλα δὴ κατὰ τὸν αὐτὸν λόγον οὕτως ἓν ἕκαστον ὑποθέμενοι πάλιν αὐτὸ πολλὰ καὶ πολλοῖς ὀνόμασι λέγομεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀληθῆ λέγεις.
            </p>
        </sp>
        <sp>
            <speaker>
                Ξένος
            </speaker>
            <p>
                ὅθεν γε οἶμαι τοῖς τε νέοις καὶ τῶν γερόντων τοῖς ὀψιμαθέσι θοίνην παρεσκευάκαμεν: εὐθὺς γὰρ ἀντιλαβέσθαι παντὶ πρόχειρον ὡς ἀδύνατον τά τε πολλὰ ἓν καὶ τὸ ἓν πολλὰ εἶναι, καὶ δήπου χαίρουσιν οὐκ ἐῶντες ἀγαθὸν λέγειν
                <milestone unit="section" n="251c"/>
                ἄνθρωπον, ἀλλὰ τὸ μὲν ἀγαθὸν ἀγαθόν, τὸν δὲ ἄνθρωπον ἄνθρωπον. ἐντυγχάνεις γάρ, ὦ Θεαίτητε, ὡς ἐγᾦμαι, πολλάκις τὰ τοιαῦτα ἐσπουδακόσιν, ἐνίοτε πρεσβυτέροις ἀνθρώποις, καὶ ὑπὸ πενίας τῆς περὶ φρόνησιν κτήσεως τὰ τοιαῦτα τεθαυμακόσι, καὶ δή τι καὶ πάσσοφον οἰομένοις τοῦτο αὐτὸ ἀνηυρηκέναι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                ἵνα τοίνυν πρὸς ἅπαντας ἡμῖν ὁ λόγος ᾖ τοὺς
                <milestone unit="section" n="251d"/>
                πώποτε περὶ οὐσίας καὶ ὁτιοῦν διαλεχθέντας, ἔστω καὶ πρὸς τούτους καὶ πρὸς τοὺς ἄλλους, ὅσοις ἔμπροσθεν διειλέγμεθα, τὰ νῦν ὡς ἐν ἐρωτήσει λεχθησόμενα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὰ ποῖα δή;
            </p>
        </sp>
        <sp>
            <speaker>
                Ξένος
            </speaker>
            <p>
                πότερον μήτε τὴν οὐσίαν κινήσει καὶ στάσει προσάπτωμεν μήτε ἄλλο ἄλλῳ μηδὲν μηδενί, ἀλλ᾽ ὡς ἄμεικτα ὄντα καὶ ἀδύνατον μεταλαμβάνειν ἀλλήλων οὕτως αὐτὰ ἐν τοῖς παρ᾽ ἡμῖν λόγοις τιθῶμεν; ἢ πάντα εἰς ταὐτὸν συναγάγωμεν ὡς δυνατὰ ἐπικοινωνεῖν ἀλλήλοις; ἢ τὰ μέν, τὰ δὲ μή; τούτων,
                <milestone unit="section" n="251e"/>
                ὦ Θεαίτητε, τί ποτ᾽ ἂν αὐτοὺς προαιρεῖσθαι φήσομεν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἐγὼ μὲν ὑπὲρ αὐτῶν οὐδὲν ἔχω πρὸς ταῦτα ἀποκρίνασθαι.
            </p>
        </sp>
        <sp>
            <speaker>
                Ξένος
            </speaker>
            <p>
                τί οὖν οὐ καθ᾽ ἓν ἀποκρινόμενος ἐφ᾽ ἑκάστου τὰ συμβαίνοντα ἐσκέψω;
            </p>
        </sp>
        <sp>
            <speaker>
                Θεαίτητος
            </speaker>
            <p>
                καλῶς λέγεις.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ τιθῶμέν γε αὐτοὺς λέγειν, εἰ βούλει, πρῶτον μηδενὶ μηδὲν μηδεμίαν δύναμιν ἔχειν κοινωνίας εἰς μηδέν. οὐκοῦν κίνησίς τε καὶ στάσις οὐδαμῇ μεθέξετον οὐσίας;
                <milestone unit="page" n="252"/>
                <milestone unit="section" n="252a"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐ γὰρ οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                τί δέ; ἔσται πότερον αὐτῶν οὐσίας μὴ προσκοινωνοῦν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐκ ἔσται.
            </p>
        </sp>
        <sp>
            <speaker>
                Ξένος
            </speaker>
            <p>
                ταχὺ δὴ ταύτῃ γε τῇ συνομολογίᾳ πάντα ἀνάστατα γέγονεν, ὡς ἔοικεν, ἅμα τε τῶν τὸ πᾶν κινούντων καὶ τῶν ὡς ἓν ἱστάντων καὶ ὅσοι κατ᾽ εἴδη τὰ ὄντα κατὰ ταὐτὰ ὡσαύτως ἔχοντα εἶναί φασιν ἀεί: πάντες γὰρ οὗτοι τό γε εἶναι προσάπτουσιν, οἱ μὲν ὄντως κινεῖσθαι λέγοντες, οἱ δὲ ὄντως ἑστηκότ᾽ εἶναι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                κομιδῇ μὲν οὖν.
                <milestone unit="section" n="252b"/>
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν καὶ ὅσοι τοτὲ μὲν συντιθέασι τὰ πάντα, τοτὲ δὲ διαιροῦσιν, εἴτε εἰς ἓν καὶ ἐξ ἑνὸς ἄπειρα εἴτε εἰς πέρας ἔχοντα στοιχεῖα διαιρούμενοι καὶ ἐκ τούτων συντιθέντες, ὁμοίως μὲν ἐὰν ἐν μέρει τοῦτο τιθῶσι γιγνόμενον, ὁμοίως δὲ καὶ ἐὰν ἀεί, κατὰ πάντα ταῦτα λέγοιεν ἂν οὐδέν, εἴπερ μηδεμία ἔστι σύμμειξις.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὀρθῶς.
            </p>
        </sp>
        <sp>
            <speaker>
                Ξένος
            </speaker>
            <p>
                ἔτι τοίνυν ἂν αὐτοὶ πάντων καταγελαστότατα μετίοιεν τὸν λόγον οἱ μηδὲν ἐῶντες κοινωνίᾳ παθήματος ἑτέρου θάτερον προσαγορεύειν.
                <milestone unit="section" n="252c"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς;
            </p>
        </sp>
        <sp>
            <speaker>
                Ξένος
            </speaker>
            <p>
                τῷ τε“
                <term>
                    εἶναί
                </term>
                ”που περὶ πάντα ἀναγκάζονται χρῆσθαι καὶ τῷ“
                <term>
                    χωρὶς
                </term>
                ”καὶ τῷ“
                <term>
                    τῶν ἄλλων
                </term>
                ”καὶ τῷ“
                <term>
                    καθ᾽ αὑτὸ
                </term>
                ”καὶ μυρίοις ἑτέροις, ὧν ἀκρατεῖς ὄντες εἴργεσθαι καὶ μὴ συνάπτειν ἐν τοῖς λόγοις οὐκ ἄλλων δέονται τῶν ἐξελεγξόντων, ἀλλὰ τὸ λεγόμενον οἴκοθεν τὸν πολέμιον καὶ ἐναντιωσόμενον ἔχοντες, ἐντὸς ὑποφθεγγόμενον ὥσπερ τὸν ἄτοπον Εὐρυκλέα περιφέροντες ἀεὶ πορεύονται.
                <milestone unit="section" n="252d"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                κομιδῇ λέγεις ὅμοιόν τε καὶ ἀληθές.
            </p>
        </sp>
        <sp>
            <speaker>
                Ξένος
            </speaker>
            <p>
                τί δ᾽, ἂν πάντα ἀλλήλοις ἐῶμεν δύναμιν ἔχειν ἐπικοινωνίας;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τοῦτο μὲν οἷός τε κἀγὼ διαλύειν.
            </p>
        </sp>
        <sp>
            <speaker>
                Ξένος
            </speaker>
            <p>
                πῶς;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὅτι κίνησίς τε αὐτὴ παντάπασιν ἵσταιτ᾽ ἂν καὶ στάσις αὖ πάλιν αὐτὴ κινοῖτο, εἴπερ ἐπιγιγνοίσθην ἐπ᾽ ἀλλήλοιν.
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλὰ μὴν τοῦτό γέ που ταῖς μεγίσταις ἀνάγκαις ἀδύνατον, κίνησίν τε ἵστασθαι καὶ στάσιν κινεῖσθαι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                τὸ τρίτον δὴ μόνον λοιπόν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
                <milestone unit="section" n="252e"/>
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν ἕν γέ τι τούτων ἀναγκαῖον, ἢ πάντα ἢ μηδὲν ἢ τὰ μὲν ἐθέλειν, τὰ δὲ μὴ συμμείγνυσθαι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν τά γε δύο ἀδύνατον ηὑρέθη.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                πᾶς ἄρα ὁ βουλόμενος ὀρθῶς ἀποκρίνεσθαι τὸ λοιπὸν τῶν τριῶν θήσει.
            </p>
        </sp>
        <sp>
            <speaker>
                Θεαίτητος
            </speaker>
            <p>
                κομιδῇ μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                ὅτε δὴ τὰ μὲν ἐθέλει τοῦτο δρᾶν, τὰ δ᾽ οὔ, σχεδὸν
                <milestone unit="page" n="253"/>
                <milestone unit="section" n="253a"/>
                οἷον τὰ γράμματα πεπονθότ᾽ ἂν εἴη. καὶ γὰρ ἐκείνων τὰ μὲν ἀναρμοστεῖ που πρὸς ἄλληλα, τὰ δὲ συναρμόττει.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                τὰ δέ γε φωνήεντα διαφερόντως τῶν ἄλλων οἷον δεσμὸς διὰ πάντων κεχώρηκεν, ὥστε ἄνευ τινὸς αὐτῶν ἀδύνατον ἁρμόττειν καὶ τῶν ἄλλων ἕτερον ἑτέρῳ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ μάλα γε.
            </p>
        </sp>
        <sp>
            <speaker>
                Ξένος
            </speaker>
            <p>
                πᾶς οὖν οἶδεν ὁποῖα ὁποίοις δυνατὰ κοινωνεῖν, ἢ τέχνης δεῖ τῷ μέλλοντι δρᾶν ἱκανῶς αὐτό;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τέχνης.
            </p>
        </sp>
        <sp>
            <speaker>
                Ξένος
            </speaker>
            <p>
                ποίας;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τῆς γραμματικῆς.
                <milestone unit="section" n="253b"/>
            </p>
        </sp>
        <sp>
            <speaker>
                Ξένος
            </speaker>
            <p>
                τί δέ; περὶ τοὺς τῶν ὀξέων καὶ βαρέων φθόγγους ἆρ᾽ οὐχ οὕτως; ὁ μὲν τοὺς συγκεραννυμένους τε καὶ μὴ τέχνην ἔχων γιγνώσκειν μουσικός, ὁ δὲ μὴ συνιεὶς ἄμουσος;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὕτως.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ κατὰ τῶν ἄλλων δὴ τεχνῶν καὶ ἀτεχνιῶν τοιαῦτα εὑρήσομεν ἕτερα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                τί δ᾽; ἐπειδὴ καὶ τὰ γένη πρὸς ἄλληλα κατὰ ταὐτὰ μείξεως ἔχειν ὡμολογήκαμεν, ἆρ᾽ οὐ μετ᾽ ἐπιστήμης τινὸς ἀναγκαῖον διὰ τῶν λόγων πορεύεσθαι τὸν ὀρθῶς μέλλοντα δείξειν ποῖα ποίοις συμφωνεῖ τῶν γενῶν καὶ ποῖα ἄλληλα
                <milestone unit="section" n="253c"/>
                οὐ δέχεται; καὶ δὴ καὶ διὰ πάντων εἰ συνέχοντ᾽ ἄττ᾽ αὔτ᾽ ἐστιν, ὥστε συμμείγνυσθαι δυνατὰ εἶναι, καὶ πάλιν ἐν ταῖς διαιρέσεσιν, εἰ δι᾽ ὅλων ἕτερα τῆς διαιρέσεως αἴτια;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὐκ ἐπιστήμης δεῖ, καὶ σχεδόν γε ἴσως τῆς μεγίστης;
            </p>
        </sp>
        <sp>
            <speaker>
                Ξένος
            </speaker>
            <p>
                τίν᾽ οὖν αὖ[νῦν]προσεροῦμεν, ὦ Θεαίτητε, ταύτην; ἢ πρὸς Διὸς ἐλάθομεν εἰς τὴν τῶν ἐλευθέρων ἐμπεσόντες ἐπιστήμην, καὶ κινδυνεύομεν ζητοῦντες τὸν σοφιστὴν πρότερον ἀνηυρηκέναι τὸν φιλόσοφον;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς λέγεις;
                <milestone unit="section" n="253d"/>
            </p>
        </sp>
        <sp>
            <speaker>
                Ξένος
            </speaker>
            <p>
                τὸ κατὰ γένη διαιρεῖσθαι καὶ μήτε ταὐτὸν εἶδος ἕτερον ἡγήσασθαι μήτε ἕτερον ὂν ταὐτὸν μῶν οὐ τῆς διαλεκτικῆς φήσομεν ἐπιστήμης εἶναι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί, φήσομεν.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν ὅ γε τοῦτο δυνατὸς δρᾶν μίαν ἰδέαν διὰ πολλῶν, ἑνὸς ἑκάστου κειμένου χωρίς, πάντῃ διατεταμένην ἱκανῶς διαισθάνεται, καὶ πολλὰς ἑτέρας ἀλλήλων ὑπὸ μιᾶς ἔξωθεν περιεχομένας, καὶ μίαν αὖ δι᾽ ὅλων πολλῶν ἐν ἑνὶ συνημμένην, καὶ πολλὰς χωρὶς πάντῃ διωρισμένας: τοῦτο δ᾽
                <milestone unit="section" n="253e"/>
                ἔστιν, ᾗ τε κοινωνεῖν ἕκαστα δύναται καὶ ὅπῃ μή, διακρίνειν κατὰ γένος ἐπίστασθαι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                παντάπασι μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλὰ μὴν τό γε διαλεκτικὸν οὐκ ἄλλῳ δώσεις, ὡς ἐγᾦμαι, πλὴν τῷ καθαρῶς τε καὶ δικαίως φιλοσοφοῦντι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ ἂν ἄλλῳ δοίη τις;
            </p>
        </sp>
        <sp>
            <speaker>
                Ξένος
            </speaker>
            <p>
                τὸν μὲν δὴ φιλόσοφον ἐν τοιούτῳ τινὶ τόπῳ καὶ νῦν καὶ ἔπειτα ἀνευρήσομεν ἐὰν ζητῶμεν, ἰδεῖν μὲν χαλεπὸν
                <milestone unit="page" n="254"/>
                <milestone unit="section" n="254a"/>
                ἐναργῶς καὶ τοῦτον, ἕτερον μὴν τρόπον ἥ τε τοῦ σοφιστοῦ χαλεπότης ἥ τε τούτου.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς;
            </p>
        </sp>
        <sp>
            <speaker>
                Ξένος
            </speaker>
            <p>
                ὁ μὲν ἀποδιδράσκων εἰς τὴν τοῦ μὴ ὄντος σκοτεινότητα, τριβῇ προσαπτόμενος αὐτῆς, διὰ τὸ σκοτεινὸν τοῦ τόπου κατανοῆσαι χαλεπός: ἦ γάρ;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἔοικεν.
            </p>
        </sp>
        <sp>
            <speaker>
                Ξένος
            </speaker>
            <p>
                ὁ δέ γε φιλόσοφος, τῇ τοῦ ὄντος ἀεὶ διὰ λογισμῶν προσκείμενος ἰδέᾳ, διὰ τὸ λαμπρὸν αὖ τῆς χώρας οὐδαμῶς εὐπετὴς ὀφθῆναι: τὰ γὰρ τῆς τῶν πολλῶν ψυχῆς ὄμματα
                <milestone unit="section" n="254b"/>
                καρτερεῖν πρὸς τὸ θεῖον ἀφορῶντα ἀδύνατα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ ταῦτα εἰκὸς οὐχ ἧττον ἐκείνων οὕτως ἔχειν.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν περὶ μὲν τούτου καὶ τάχα ἐπισκεψόμεθα σαφέστερον, ἂν ἔτι βουλομένοις ἡμῖν ᾖ: περὶ δὲ τοῦ σοφιστοῦ που δῆλον ὡς οὐκ ἀνετέον πρὶν ἂν ἱκανῶς αὐτὸν θεασώμεθα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                καλῶς εἶπες.
            </p>
        </sp>
        <sp>
            <speaker>
                Ξένος
            </speaker>
            <p>
                ὅτ᾽ οὖν δὴ τὰ μὲν ἡμῖν τῶν γενῶν ὡμολόγηται κοινωνεῖν ἐθέλειν ἀλλήλοις, τὰ δὲ μή, καὶ τὰ μὲν ἐπ᾽ ὀλίγον, τὰ δ᾽ ἐπὶ πολλά, τὰ δὲ καὶ διὰ πάντων οὐδὲν κωλύειν τοῖς
                <milestone unit="section" n="254c"/>
                πᾶσι κεκοινωνηκέναι, τὸ δὴ μετὰ τοῦτο συνεπισπώμεθα τῷ λόγῳ τῇδε σκοποῦντες, μὴ περὶ πάντων τῶν εἰδῶν, ἵνα μὴ ταραττώμεθα ἐν πολλοῖς, ἀλλὰ προελόμενοι τῶν μεγίστων λεγομένων ἄττα, πρῶτον μὲν ποῖα ἕκαστά ἐστιν, ἔπειτα κοινωνίας ἀλλήλων πῶς ἔχει δυνάμεως, ἵνα τό τε ὂν καὶ μὴ ὂν εἰ μὴ πάσῃ σαφηνείᾳ δυνάμεθα λαβεῖν, ἀλλ᾽ οὖν λόγου γε ἐνδεεῖς μηδὲν γιγνώμεθα περὶ αὐτῶν, καθ᾽ ὅσον ὁ τρόπος ἐνδέχεται τῆς νῦν σκέψεως, ἐὰν ἄρα ἡμῖν πῃ
                <milestone unit="section" n="254d"/>
                παρεικάθῃ τὸ μὴ ὂν λέγουσιν ὡς ἔστιν ὄντως μὴ ὂν ἀθῴοις ἀπαλλάττειν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐκοῦν χρή.
            </p>
        </sp>
        <sp>
            <speaker>
                Ξένος
            </speaker>
            <p>
                μέγιστα μὴν τῶν γενῶν ἃ νυνδὴ διῇμεν τό τε ὂν αὐτὸ καὶ στάσις καὶ κίνησις.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πολύ γε.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν τώ γε δύο φαμὲν αὐτοῖν ἀμείκτω πρὸς ἀλλήλω.
            </p>
        </sp>
        <sp>
            <speaker>
                Θεαίτητος
            </speaker>
            <p>
                σφόδρα γε.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ δέ γε ὂν μεικτὸν ἀμφοῖν: ἐστὸν γὰρ ἄμφω που.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                τρία δὴ γίγνεται ταῦτα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί μήν;
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν αὐτῶν ἕκαστον τοῖν μὲν δυοῖν ἕτερόν ἐστιν, αὐτὸ δ᾽ ἑαυτῷ ταὐτόν.
                <milestone unit="section" n="254e"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὕτως.
            </p>
        </sp>
        <sp>
            <speaker>
                Ξένος
            </speaker>
            <p>
                τί ποτ᾽ αὖ νῦν οὕτως εἰρήκαμεν τό τε ταὐτὸν καὶ θάτερον; πότερα δύο γένη τινὲ αὐτώ, τῶν μὲν τριῶν ἄλλω, συμμειγνυμένω μὴν ἐκείνοις ἐξ ἀνάγκης ἀεί, καὶ περὶ πέντε ἀλλ᾽ οὐ περὶ τριῶν ὡς ὄντων αὐτῶν σκεπτέον, ἢ τό τε ταὐτὸν
                <milestone unit="page" n="255"/>
                <milestone unit="section" n="255a"/>
                τοῦτο καὶ θάτερον ὡς ἐκείνων τι προσαγορεύοντες λανθάνομεν ἡμᾶς αὐτούς;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἴσως.
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλ᾽ οὔ τι μὴν κίνησίς γε καὶ στάσις οὔθ᾽ ἕτερον οὔτε ταὐτόν ἐστι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς;
            </p>
        </sp>
        <sp>
            <speaker>
                Ξένος
            </speaker>
            <p>
                ὅτιπερ ἂν κοινῇ προσείπωμεν κίνησιν καὶ στάσιν, τοῦτο οὐδέτερον αὐτοῖν οἷόν τε εἶναι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί δή;
            </p>
        </sp>
        <sp>
            <speaker>
                Ξένος
            </speaker>
            <p>
                κίνησίς τε στήσεται καὶ στάσις αὖ κινηθήσεται: περὶ γὰρ ἀμφότερα θάτερον ὁποτερονοῦν γιγνόμενον αὐτοῖν ἀναγκάσει μεταβάλλειν αὖ θάτερον ἐπὶ τοὐναντίον τῆς αὑτοῦ
                <milestone unit="section" n="255b"/>
                φύσεως, ἅτε μετασχὸν τοῦ ἐναντίου.
            </p>
        </sp>
        <sp>
            <speaker>
                Θεαίτητος
            </speaker>
            <p>
                κομιδῇ γε.
            </p>
        </sp>
        <sp>
            <speaker>
                Ξένος
            </speaker>
            <p>
                μετέχετον μὴν ἄμφω ταὐτοῦ καὶ θατέρου.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                μὴ τοίνυν λέγωμεν κίνησίν γ᾽ εἶναι ταὐτὸν ἢ θάτερον, μηδ᾽ αὖ στάσιν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                μὴ γάρ.
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλ᾽ ἆρα τὸ ὂν καὶ τὸ ταὐτὸν ὡς ἕν τι διανοητέον ἡμῖν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἴσως.
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλ᾽ εἰ τὸ ὂν καὶ τὸ ταὐτὸν μηδὲν διάφορον σημαίνετον, κίνησιν αὖ πάλιν καὶ στάσιν ἀμφότερα εἶναι λέγοντες
                <milestone unit="section" n="255c"/>
                ἀμφότερα οὕτως αὐτὰ ταὐτὸν ὡς ὄντα προσεροῦμεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀλλὰ μὴν τοῦτό γε ἀδύνατον.
            </p>
        </sp>
        <sp>
            <speaker>
                Ξένος
            </speaker>
            <p>
                ἀδύνατον ἄρα ταὐτὸν καὶ τὸ ὂν ἓν εἶναι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                σχεδόν.
            </p>
        </sp>
        <sp>
            <speaker>
                Ξένος
            </speaker>
            <p>
                τέταρτον δὴ πρὸς τοῖς τρισὶν εἴδεσιν τὸ ταὐτὸν τιθῶμεν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                τί δέ; τὸ θάτερον ἆρα ἡμῖν λεκτέον πέμπτον; ἢ τοῦτο καὶ τὸ ὂν ὡς δύ᾽ ἄττα ὀνόματα ἐφ᾽ ἑνὶ γένει διανοεῖσθαι δεῖ;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τάχ᾽ ἄν.
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλ᾽ οἶμαί σε συγχωρεῖν τῶν ὄντων τὰ μὲν αὐτὰ καθ᾽ αὑτά, τὰ δὲ πρὸς ἄλλα ἀεὶ λέγεσθαι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί δ᾽ οὔ;
                <milestone unit="section" n="255d"/>
            </p>
        </sp>
        <sp>
            <speaker>
                Ξένος
            </speaker>
            <p>
                τὸ δέ γ᾽ ἕτερον ἀεὶ πρὸς ἕτερον: ἦ γάρ;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὕτως.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκ ἄν, εἴ γε τὸ ὂν καὶ τὸ θάτερον μὴ πάμπολυ διεφερέτην: ἀλλ᾽ εἴπερ θάτερον ἀμφοῖν μετεῖχε τοῖν εἰδοῖν ὥσπερ τὸ ὄν, ἦν ἄν ποτέ τι καὶ τῶν ἑτέρων ἕτερον οὐ πρὸς ἕτερον: νῦν δὲ ἀτεχνῶς ἡμῖν ὅτιπερ ἂν ἕτερον ᾖ, συμβέβηκεν ἐξ ἀνάγκης ἑτέρου τοῦτο ὅπερ ἐστὶν εἶναι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                λέγεις καθάπερ ἔχει.
            </p>
        </sp>
        <sp>
            <speaker>
                Ξένος
            </speaker>
            <p>
                πέμπτον δὴ τὴν θατέρου φύσιν λεκτέον ἐν τοῖς
                <milestone unit="section" n="255e"/>
                εἴδεσιν οὖσαν, ἐν οἷς προαιρούμεθα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ διὰ πάντων γε αὐτὴν αὐτῶν φήσομεν εἶναι διεληλυθυῖαν: ἓν ἕκαστον γὰρ ἕτερον εἶναι τῶν ἄλλων οὐ διὰ τὴν αὑτοῦ φύσιν, ἀλλὰ διὰ τὸ μετέχειν τῆς ἰδέας τῆς θατέρου.
            </p>
        </sp>
        <sp>
            <speaker>
                Θεαίτητος
            </speaker>
            <p>
                κομιδῇ μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                ὧδε δὴ λέγωμεν ἐπὶ τῶν πέντε καθ᾽ ἓν ἀναλαμβάνοντες.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς;
            </p>
        </sp>
        <sp>
            <speaker>
                Ξένος
            </speaker>
            <p>
                πρῶτον μὲν κίνησιν, ὡς ἔστι παντάπασιν ἕτερον στάσεως. ἢ πῶς λέγομεν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὕτως.
            </p>
        </sp>
        <sp>
            <speaker>
                Ξένος
            </speaker>
            <p>
                οὐ στάσις ἄρ᾽ ἐστίν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐδαμῶς.
                <milestone unit="page" n="256"/>
                <milestone unit="section" n="256a"/>
            </p>
        </sp>
        <sp>
            <speaker>
                Ξένος
            </speaker>
            <p>
                ἔστι δέ γε διὰ τὸ μετέχειν τοῦ ὄντος.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἔστιν.
            </p>
        </sp>
        <sp>
            <speaker>
                Ξένος
            </speaker>
            <p>
                αὖθις δὴ πάλιν ἡ κίνησις ἕτερον ταὐτοῦ ἐστιν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                σχεδόν.
            </p>
        </sp>
        <sp>
            <speaker>
                Ξένος
            </speaker>
            <p>
                οὐ ταὐτὸν ἄρα ἐστίν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐ γὰρ οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλὰ μὴν αὕτη γ᾽ ἦν ταὐτὸν διὰ τὸ μετέχειν αὖ πάντ᾽ αὐτοῦ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ μάλα.
            </p>
        </sp>
        <sp>
            <speaker>
                Ξένος
            </speaker>
            <p>
                τὴν κίνησιν δὴ ταὐτόν τ᾽ εἶναι καὶ μὴ ταὐτὸν ὁμολογητέον καὶ οὐ δυσχεραντέον. οὐ γὰρ ὅταν εἴπωμεν αὐτὴν ταὐτὸν καὶ μὴ ταὐτόν, ὁμοίως εἰρήκαμεν, ἀλλ᾽ ὁπόταν μὲν
                <milestone unit="section" n="256b"/>
                ταὐτόν, διὰ τὴν μέθεξιν ταὐτοῦ πρὸς ἑαυτὴν οὕτω λέγομεν, ὅταν δὲ μὴ ταὐτόν, διὰ τὴν κοινωνίαν αὖ θατέρου, δι᾽ ἣν ἀποχωριζομένη ταὐτοῦ γέγονεν οὐκ ἐκεῖνο ἀλλ᾽ ἕτερον, ὥστε ὀρθῶς αὖ λέγεται πάλιν οὐ ταὐτόν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν κἂν εἴ πῃ μετελάμβανεν αὐτὴ κίνησις στάσεως, οὐδὲν ἂν ἄτοπον ἦν στάσιμον αὐτὴν προσαγορεύειν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὀρθότατά γε, εἴπερ τῶν γενῶν συγχωρησόμεθα τὰ μὲν ἀλλήλοις ἐθέλειν μείγνυσθαι, τὰ δὲ μή.
                <milestone unit="section" n="256c"/>
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν ἐπί γε τὴν τούτου πρότερον ἀπόδειξιν ἢ τῶν νῦν ἀφικόμεθα, ἐλέγχοντες ὡς ἔστι κατὰ φύσιν ταύτῃ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                λέγωμεν δὴ πάλιν: ἡ κίνησίς ἐστιν ἕτερον τοῦ ἑτέρου, καθάπερ ταὐτοῦ τε ἦν ἄλλο καὶ τῆς στάσεως;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀναγκαῖον.
            </p>
        </sp>
        <sp>
            <speaker>
                Ξένος
            </speaker>
            <p>
                οὐχ ἕτερον ἄρ᾽ ἐστί πῃ καὶ ἕτερον κατὰ τὸν νυνδὴ λόγον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀληθῆ.
            </p>
        </sp>
        <sp>
            <speaker>
                Ξένος
            </speaker>
            <p>
                τί οὖν δὴ τὸ μετὰ τοῦτο; ἆρ᾽ αὖ τῶν μὲν τριῶν ἕτερον αὐτὴν φήσομεν εἶναι, τοῦ δὲ τετάρτου μὴ φῶμεν,
                <milestone unit="section" n="256d"/>
                ὁμολογήσαντες αὐτὰ εἶναι πέντε, περὶ ὧν καὶ ἐν οἷς προυθέμεθα σκοπεῖν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ πῶς; ἀδύνατον γὰρ συγχωρεῖν ἐλάττω τὸν ἀριθμὸν τοῦ νυνδὴ φανέντος.
            </p>
        </sp>
        <sp>
            <speaker>
                Ξένος
            </speaker>
            <p>
                ἀδεῶς ἄρα τὴν κίνησιν ἕτερον εἶναι τοῦ ὄντος διαμαχόμενοι λέγωμεν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀδεέστατα μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν δὴ σαφῶς ἡ κίνησις ὄντως οὐκ ὄν ἐστι καὶ ὄν, ἐπείπερ τοῦ ὄντος μετέχει;
            </p>
        </sp>
        <sp>
            <speaker>
                Θεαίτητος
            </speaker>
            <p>
                σαφέστατά γε.
            </p>
        </sp>
        <sp>
            <speaker>
                Ξένος
            </speaker>
            <p>
                ἔστιν ἄρα ἐξ ἀνάγκης τὸ μὴ ὂν ἐπί τε κινήσεως εἶναι καὶ κατὰ πάντα τὰ γένη: κατὰ πάντα γὰρ ἡ θατέρου
                <milestone unit="section" n="256e"/>
                φύσις ἕτερον ἀπεργαζομένη τοῦ ὄντος ἕκαστον οὐκ ὂν ποιεῖ, καὶ σύμπαντα δὴ κατὰ ταὐτὰ οὕτως οὐκ ὄντα ὀρθῶς ἐροῦμεν, καὶ πάλιν, ὅτι μετέχει τοῦ ὄντος, εἶναί τε καὶ ὄντα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                κινδυνεύει.
            </p>
        </sp>
        <sp>
            <speaker>
                Ξένος
            </speaker>
            <p>
                περὶ ἕκαστον ἄρα τῶν εἰδῶν πολὺ μέν ἐστι τὸ ὄν, ἄπειρον δὲ πλήθει τὸ μὴ ὄν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἔοικεν.
                <milestone unit="page" n="257"/>
                <milestone unit="section" n="257a"/>
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν καὶ τὸ ὂν αὐτὸ τῶν ἄλλων ἕτερον εἶναι λεκτέον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀνάγκη.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ τὸ ὂν ἄρ᾽ ἡμῖν, ὅσαπέρ ἐστι τὰ ἄλλα, κατὰ τοσαῦτα οὐκ ἔστιν: ἐκεῖνα γὰρ οὐκ ὂν ἓν μὲν αὐτό ἐστιν, ἀπέραντα δὲ τὸν ἀριθμὸν τἆλλα οὐκ ἔστιν αὖ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                σχεδὸν οὕτως.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν δὴ καὶ ταῦτα οὐ δυσχεραντέον, ἐπείπερ ἔχει κοινωνίαν ἀλλήλοις ἡ τῶν γενῶν φύσις. εἰ δέ τις ταῦτα μὴ συγχωρεῖ, πείσας ἡμῶν τοὺς ἔμπροσθεν λόγους οὕτω πειθέτω τὰ μετὰ ταῦτα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                δικαιότατα εἴρηκας.
                <milestone unit="section" n="257b"/>
            </p>
        </sp>
        <sp>
            <speaker>
                Ξένος
            </speaker>
            <p>
                ἴδωμεν δὴ καὶ τόδε.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Ξένος
            </speaker>
            <p>
                ὁπόταν τὸ μὴ ὂν λέγωμεν, ὡς ἔοικεν, οὐκ ἐναντίον τι λέγομεν τοῦ ὄντος ἀλλ᾽ ἕτερον μόνον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς;
            </p>
        </sp>
        <sp>
            <speaker>
                Ξένος
            </speaker>
            <p>
                οἷον ὅταν εἴπωμέν τι μὴ μέγα, τότε μᾶλλόν τί σοι φαινόμεθα τὸ σμικρὸν ἢ τὸ ἴσον δηλοῦν τῷ ῥήματι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ πῶς;
            </p>
        </sp>
        <sp>
            <speaker>
                Ξένος
            </speaker>
            <p>
                οὐκ ἄρ᾽, ἐναντίον ὅταν ἀπόφασις λέγηται σημαίνειν, συγχωρησόμεθα, τοσοῦτον δὲ μόνον, ὅτι τῶν ἄλλων τὶ μηνύει
                <milestone unit="section" n="257c"/>
                τὸ μὴ καὶ τὸ οὒ προτιθέμενα τῶν ἐπιόντων ὀνομάτων, μᾶλλον δὲ τῶν πραγμάτων περὶ ἅττ᾽ ἂν κέηται τὰ ἐπιφθεγγόμενα ὕστερον τῆς ἀποφάσεως ὀνόματα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                παντάπασι μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                τόδε δὲ διανοηθῶμεν, εἰ καὶ σοὶ συνδοκεῖ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Ξένος
            </speaker>
            <p>
                ἡ θατέρου μοι φύσις φαίνεται κατακεκερματίσθαι καθάπερ ἐπιστήμη.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς;
            </p>
        </sp>
        <sp>
            <speaker>
                Ξένος
            </speaker>
            <p>
                μία μέν ἐστί που καὶ ἐκείνη, τὸ δ᾽ ἐπί τῳ γιγνόμενον μέρος αὐτῆς ἕκαστον ἀφορισθὲν ἐπωνυμίαν ἴσχει τινὰ
                <milestone unit="section" n="257d"/>
                ἑαυτῆς ἰδίαν: διὸ πολλαὶ τέχναι τ᾽ εἰσὶ λεγόμεναι καὶ ἐπιστῆμαι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν καὶ τὰ τῆς θατέρου φύσεως μόρια μιᾶς οὔσης ταὐτὸν πέπονθε τοῦτο.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τάχ᾽ ἄν: ἀλλ᾽ ὅπῃ δὴ λέγωμεν;
            </p>
        </sp>
        <sp>
            <speaker>
                Ξένος
            </speaker>
            <p>
                ἔστι τῷ καλῷ τι θατέρου μόριον ἀντιτιθέμενον;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἔστιν.
            </p>
        </sp>
        <sp>
            <speaker>
                Ξένος
            </speaker>
            <p>
                τοῦτ᾽ οὖν ἀνώνυμον ἐροῦμεν ἤ τιν᾽ ἔχον ἐπωνυμίαν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἔχον: ὃ γὰρ μὴ καλὸν ἑκάστοτε φθεγγόμεθα, τοῦτο οὐκ ἄλλου τινὸς ἕτερόν ἐστιν ἢ τῆς τοῦ καλοῦ φύσεως.
            </p>
        </sp>
        <sp>
            <speaker>
                Ξένος
            </speaker>
            <p>
                ἴθι νυν τόδε μοι λέγε.
                <milestone unit="section" n="257e"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Ξένος
            </speaker>
            <p>
                ἄλλο τι τῶν ὄντων τινὸς ἑνὸς γένους ἀφορισθὲν καὶ πρός τι τῶν ὄντων αὖ πάλιν ἀντιτεθὲν οὕτω συμβέβηκεν εἶναι τὸ μὴ καλόν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὕτως.
            </p>
        </sp>
        <sp>
            <speaker>
                Ξένος
            </speaker>
            <p>
                ὄντος δὴ πρὸς ὂν ἀντίθεσις, ὡς ἔοικ᾽, εἶναί τις συμβαίνει τὸ μὴ καλόν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὀρθότατα.
            </p>
        </sp>
        <sp>
            <speaker>
                Ξένος
            </speaker>
            <p>
                τί οὖν; κατὰ τοῦτον τὸν λόγον ἆρα μᾶλλον μὲν τὸ καλὸν ἡμῖν ἐστι τῶν ὄντων, ἧττον δὲ τὸ μὴ καλόν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐδέν.
                <milestone unit="page" n="258"/>
                <milestone unit="section" n="258a"/>
            </p>
        </sp>
        <sp>
            <speaker>
                Ξένος
            </speaker>
            <p>
                ὁμοίως ἄρα τὸ μὴ μέγα καὶ τὸ μέγα αὐτὸ εἶναι λεκτέον;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὁμοίως.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν καὶ τὸ μὴ δίκαιον τῷ δικαίῳ κατὰ ταὐτὰ θετέον πρὸς τὸ μηδέν τι μᾶλλον εἶναι θάτερον θατέρου;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί μήν;
            </p>
        </sp>
        <sp>
            <speaker>
                Ξένος
            </speaker>
            <p>
                καὶ τἆλλα δὴ ταύτῃ λέξομεν, ἐπείπερ ἡ θατέρου φύσις ἐφάνη τῶν ὄντων οὖσα, ἐκείνης δὲ οὔσης ἀνάγκη δὴ καὶ τὰ μόρια αὐτῆς μηδενὸς ἧττον ὄντα τιθέναι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν, ὡς ἔοικεν, ἡ τῆς θατέρου μορίου φύσεως
                <milestone unit="section" n="258b"/>
                καὶ τῆς τοῦ ὄντος πρὸς ἄλληλα ἀντικειμένων ἀντίθεσις οὐδὲν ἧττον, εἰ θέμις εἰπεῖν, αὐτοῦ τοῦ ὄντος οὐσία ἐστίν, οὐκ ἐναντίον ἐκείνῳ σημαίνουσα ἀλλὰ τοσοῦτον μόνον, ἕτερον ἐκείνου.
            </p>
        </sp>
        <sp>
            <speaker>
                Θεαίτητος
            </speaker>
            <p>
                σαφέστατά γε.
            </p>
        </sp>
        <sp>
            <speaker>
                Ξένος
            </speaker>
            <p>
                τίν᾽ οὖν αὐτὴν προσείπωμεν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                δῆλον ὅτι τὸ μὴ ὄν, ὃ διὰ τὸν σοφιστὴν ἐζητοῦμεν, αὐτό ἐστι τοῦτο.
            </p>
        </sp>
        <sp>
            <speaker>
                Ξένος
            </speaker>
            <p>
                πότερον οὖν, ὥσπερ εἶπες, ἔστιν οὐδενὸς τῶν ἄλλων οὐσίας ἐλλειπόμενον, καὶ δεῖ θαρροῦντα ἤδη λέγειν ὅτι τὸ μὴ ὂν βεβαίως ἐστὶ τὴν αὑτοῦ φύσιν ἔχον, ὥσπερ τὸ μέγα
                <milestone unit="section" n="258c"/>
                ἦν μέγα καὶ τὸ καλὸν ἦν καλὸν καὶ τὸ μὴ μέγα μὴ μέγα καὶ τὸ μὴ καλὸν μὴ καλόν, οὕτω δὲ καὶ τὸ μὴ ὂν κατὰ ταὐτὸν ἦν τε καὶ ἔστι μὴ ὄν, ἐνάριθμον τῶν πολλῶν ὄντων εἶδος ἕν; ἤ τινα ἔτι πρὸς αὐτό, ὦ Θεαίτητε, ἀπιστίαν ἔχομεν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐδεμίαν.
            </p>
        </sp>
        <sp>
            <speaker>
                Ξένος
            </speaker>
            <p>
                οἶσθ᾽ οὖν ὅτι Παρμενίδῃ μακροτέρως τῆς ἀπορρήσεως ἠπιστήκαμεν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί δή;
            </p>
        </sp>
        <sp>
            <speaker>
                Ξένος
            </speaker>
            <p>
                πλεῖον ἢ ᾽κεῖνος ἀπεῖπε σκοπεῖν, ἡμεῖς εἰς τὸ πρόσθεν ἔτι ζητήσαντες ἀπεδείξαμεν αὐτῷ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς;
                <milestone unit="section" n="258d"/>
            </p>
        </sp>
        <sp>
            <speaker>
                Ξένος
            </speaker>
            <p>
                ὅτι ὁ μέν πού φησιν—
                <quote type="verse">
                    <l met="dactylic">
                        οὐ γὰρ μήποτε τοῦτο δαμῇ, εἶναι μὴ ἐόντα,
                    </l>
                    <l>
                        ἀλλὰ σὺ τῆσδ᾽ ἀφ᾽ ὁδοῦ διζήσιος εἶργε νόημα.
                    </l>
                </quote>
                <bibl>
                    Parmenides 7.1
                </bibl>
            </p>
        </sp>
        <sp>
            <speaker>
                Θεαίτητος
            </speaker>
            <p>
                λέγει γὰρ οὖν οὕτως.
            </p>
        </sp>
        <sp>
            <speaker>
                Ξένος
            </speaker>
            <p>
                ἡμεῖς δέ γε οὐ μόνον τὰ μὴ ὄντα ὡς ἔστιν ἀπεδείξαμεν, ἀλλὰ καὶ τὸ εἶδος ὃ τυγχάνει ὂν τοῦ μὴ ὄντος ἀπεφηνάμεθα: τὴν γὰρ θατέρου φύσιν ἀποδείξαντες οὖσάν
                <milestone unit="section" n="258e"/>
                τε καὶ κατακεκερματισμένην ἐπὶ πάντα τὰ ὄντα πρὸς ἄλληλα, τὸ πρὸς τὸ ὂν ἕκαστον μόριον αὐτῆς ἀντιτιθέμενον ἐτολμήσαμεν εἰπεῖν ὡς αὐτὸ τοῦτό ἐστιν ὄντως τὸ μὴ ὄν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ παντάπασί γε, ὦ ξένε, ἀληθέστατά μοι δοκοῦμεν εἰρηκέναι.
            </p>
        </sp>
        <sp>
            <speaker>
                Ξένος
            </speaker>
            <p>
                μὴ τοίνυν ἡμᾶς εἴπῃ τις ὅτι τοὐναντίον τοῦ ὄντος τὸ μὴ ὂν ἀποφαινόμενοι τολμῶμεν λέγειν ὡς ἔστιν. ἡμεῖς γὰρ περὶ μὲν ἐναντίου τινὸς αὐτῷ χαίρειν πάλαι λέγομεν,
                <milestone unit="page" n="259"/>
                <milestone unit="section" n="259a"/>
                εἴτ᾽ ἔστιν εἴτε μή, λόγον ἔχον ἢ καὶ παντάπασιν ἄλογον: ὃ δὲ νῦν εἰρήκαμεν εἶναι τὸ μὴ ὄν, ἢ πεισάτω τις ὡς οὐ καλῶς λέγομεν ἐλέγξας, ἢ μέχριπερ ἂν ἀδυνατῇ, λεκτέον καὶ ἐκείνῳ καθάπερ ἡμεῖς λέγομεν, ὅτι συμμείγνυταί τε ἀλλήλοις τὰ γένη καὶ τό τε ὂν καὶ θάτερον διὰ πάντων καὶ δι᾽ ἀλλήλων διεληλυθότε τὸ μὲν ἕτερον μετασχὸν τοῦ ὄντος ἔστι μὲν διὰ ταύτην τὴν μέθεξιν, οὐ μὴν ἐκεῖνό γε οὗ μετέσχεν ἀλλ᾽ ἕτερον, ἕτερον δὲ τοῦ ὄντος ὂν ἔστι σαφέστατα
                <milestone unit="section" n="259b"/>
                ἐξ ἀνάγκης εἶναι μὴ ὄν: τὸ δὲ ὂν αὖ θατέρου μετειληφὸς ἕτερον τῶν ἄλλων ἂν εἴη γενῶν, ἕτερον δ᾽ ἐκείνων ἁπάντων ὂν οὐκ ἔστιν ἕκαστον αὐτῶν οὐδὲ σύμπαντα τὰ ἄλλα πλὴν αὐτό, ὥστε τὸ ὂν ἀναμφισβητήτως αὖ μυρία ἐπὶ μυρίοις οὐκ ἔστι, καὶ τἆλλα δὴ καθ᾽ ἕκαστον οὕτω καὶ σύμπαντα πολλαχῇ μὲν ἔστι, πολλαχῇ δ᾽ οὐκ ἔστιν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀληθῆ.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ ταύταις δὴ ταῖς ἐναντιώσεσιν εἴτε ἀπιστεῖ τις, σκεπτέον αὐτῷ καὶ λεκτέον βέλτιόν τι τῶν νῦν εἰρημένων:
                <milestone unit="section" n="259c"/>
                εἴτε ὥς τι χαλεπὸν κατανενοηκὼς χαίρει τοτὲ μὲν ἐπὶ θάτερα τοτὲ δ᾽ ἐπὶ θάτερα τοὺς λόγους ἕλκων, οὐκ ἄξια πολλῆς σπουδῆς ἐσπούδακεν, ὡς οἱ νῦν λόγοι φασί. τοῦτο μὲν γὰρ οὔτε τι κομψὸν οὔτε χαλεπὸν εὑρεῖν, ἐκεῖνο δ᾽ ἤδη καὶ χαλεπὸν ἅμα καὶ καλόν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Ξένος
            </speaker>
            <p>
                ὃ καὶ πρόσθεν εἴρηται, τὸ ταῦτα ἐάσαντα ὡς†δυνατὰ†τοῖς λεγομένοις οἷόν τ᾽ εἶναι καθ᾽ ἕκαστον ἐλέγχοντα ἐπακολουθεῖν, ὅταν τέ τις ἕτερον ὄν πῃ ταὐτὸν
                <milestone unit="section" n="259d"/>
                εἶναι φῇ καὶ ὅταν ταὐτὸν ὂν ἕτερον, ἐκείνῃ καὶ κατ᾽ ἐκεῖνο ὅ φησι τούτων πεπονθέναι πότερον. τὸ δὲ ταὐτὸν ἕτερον ἀποφαίνειν ἁμῇ γέ πῃ καὶ τὸ θάτερον ταὐτὸν καὶ τὸ μέγα σμικρὸν καὶ τὸ ὅμοιον ἀνόμοιον, καὶ χαίρειν οὕτω τἀναντία ἀεὶ προφέροντα ἐν τοῖς λόγοις, οὔτε τις ἔλεγχος οὗτος ἀληθινὸς ἄρτι τε τῶν ὄντων τινὸς ἐφαπτομένου δῆλος νεογενὴς ὤν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                κομιδῇ μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ γάρ, ὠγαθέ, τό γε πᾶν ἀπὸ παντὸς ἐπιχειρεῖν
                <milestone unit="section" n="259e"/>
                ἀποχωρίζειν ἄλλως τε οὐκ ἐμμελὲς καὶ δὴ καὶ παντάπασιν ἀμούσου τινὸς καὶ ἀφιλοσόφου.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί δή;
            </p>
        </sp>
        <sp>
            <speaker>
                Ξένος
            </speaker>
            <p>
                τελεωτάτη πάντων λόγων ἐστὶν ἀφάνισις τὸ διαλύειν ἕκαστον ἀπὸ πάντων: διὰ γὰρ τὴν ἀλλήλων τῶν εἰδῶν συμπλοκὴν ὁ λόγος γέγονεν ἡμῖν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀληθῆ.
                <milestone unit="page" n="260"/>
                <milestone unit="section" n="260a"/>
            </p>
        </sp>
        <sp>
            <speaker>
                Ξένος
            </speaker>
            <p>
                σκόπει τοίνυν ὡς ἐν καιρῷ νυνδὴ τοῖς τοιούτοις διεμαχόμεθα καὶ προσηναγκάζομεν ἐᾶν ἕτερον ἑτέρῳ μείγνυσθαι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πρὸς δὴ τί;
            </p>
        </sp>
        <sp>
            <speaker>
                Ξένος
            </speaker>
            <p>
                πρὸς τὸ τὸν λόγον ἡμῖν τῶν ὄντων ἕν τι γενῶν εἶναι. τούτου γὰρ στερηθέντες, τὸ μὲν μέγιστον, φιλοσοφίας ἂν στερηθεῖμεν: ἔτι δ᾽ ἐν τῷ παρόντι δεῖ λόγον ἡμᾶς διομολογήσασθαι τί ποτ᾽ ἔστιν, εἰ δὲ ἀφῃρέθημεν αὐτὸ μηδ᾽ εἶναι τὸ παράπαν, οὐδὲν ἂν ἔτι που λέγειν οἷοί τ᾽ ἦμεν.
                <milestone unit="section" n="260b"/>
                ἀφῃρέθημεν δ᾽ ἄν, εἰ συνεχωρήσαμεν μηδεμίαν εἶναι μεῖξιν μηδενὶ πρὸς μηδέν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὀρθῶς τοῦτό γε: λόγον δὲ δι᾽ ὅτι νῦν διομολογητέον οὐκ ἔμαθον.
            </p>
        </sp>
        <sp>
            <speaker>
                Ξένος
            </speaker>
            <p>
                ἀλλ᾽ ἴσως τῇδ᾽ ἑπόμενος ῥᾷστ᾽ ἂν μάθοις.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῇ;
            </p>
        </sp>
        <sp>
            <speaker>
                Ξένος
            </speaker>
            <p>
                τὸ μὲν δὴ μὴ ὂν ἡμῖν ἕν τι τῶν ἄλλων γένος ὂν ἀνεφάνη, κατὰ πάντα τὰ ὄντα διεσπαρμένον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὕτως.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν τὸ μετὰ τοῦτο σκεπτέον εἰ δόξῃ τε καὶ λόγῳ μείγνυται.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί δή;
                <milestone unit="section" n="260c"/>
            </p>
        </sp>
        <sp>
            <speaker>
                Ξένος
            </speaker>
            <p>
                μὴ μειγνυμένου μὲν αὐτοῦ τούτοις ἀναγκαῖον ἀληθῆ πάντ᾽ εἶναι, μειγνυμένου δὲ δόξα τε ψευδὴς γίγνεται καὶ λόγος: τὸ γὰρ τὰ μὴ ὄντα δοξάζειν ἢ λέγειν, τοῦτ᾽ ἔστι που τὸ ψεῦδος ἐν διανοίᾳ τε καὶ λόγοις γιγνόμενον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὕτως.
            </p>
        </sp>
        <sp>
            <speaker>
                Ξένος
            </speaker>
            <p>
                ὄντος δέ γε ψεύδους ἔστιν ἀπάτη.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν ἀπάτης οὔσης εἰδώλων τε καὶ εἰκόνων ἤδη καὶ φαντασίας πάντα ἀνάγκη μεστὰ εἶναι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                τὸν δέ γε σοφιστὴν ἔφαμεν ἐν τούτῳ που τῷ τόπῳ
                <milestone unit="section" n="260d"/>
                καταπεφευγέναι μέν, ἔξαρνον δὲ γεγονέναι τὸ παράπαν μηδ᾽ εἶναι ψεῦδος: τὸ γὰρ μὴ ὂν οὔτε διανοεῖσθαί τινα οὔτε λέγειν: οὐσίας γὰρ οὐδὲν οὐδαμῇ τὸ μὴ ὂν μετέχειν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἦν ταῦτα.
            </p>
        </sp>
        <sp>
            <speaker>
                Ξένος
            </speaker>
            <p>
                νῦν δέ γε τοῦτο μὲν ἐφάνη μετέχον τοῦ ὄντος, ὥστε ταύτῃ μὲν ἴσως οὐκ ἂν μάχοιτο ἔτι: τάχα δ᾽ ἂν φαίη τῶν εἰδῶν τὰ μὲν μετέχειν τοῦ μὴ ὄντος, τὰ δ᾽ οὔ, καὶ λόγον δὴ καὶ δόξαν εἶναι τῶν οὐ μετεχόντων, ὥστε τὴν εἰδωλοποιικὴν καὶ φανταστικήν, ἐν ᾗ φαμεν αὐτὸν εἶναι,
                <milestone unit="section" n="260e"/>
                διαμάχοιτ᾽ ἂν πάλιν ὡς παντάπασιν οὐκ ἔστιν, ἐπειδὴ δόξα καὶ λόγος οὐ κοινωνεῖ τοῦ μὴ ὄντος: ψεῦδος γὰρ τὸ παράπαν οὐκ εἶναι ταύτης μὴ συνισταμένης τῆς κοινωνίας. διὰ ταῦτ᾽ οὖν λόγον πρῶτον καὶ δόξαν καὶ φαντασίαν διερευνητέον ὅτι ποτ᾽ ἔστιν, ἵνα φανέντων καὶ τὴν κοινωνίαν αὐτῶν τῷ
                <milestone unit="page" n="261"/>
                <milestone unit="section" n="261a"/>
                μὴ ὄντι κατίδωμεν, κατιδόντες δὲ τὸ ψεῦδος ὂν ἀποδείξωμεν, ἀποδείξαντες δὲ τὸν σοφιστὴν εἰς αὐτὸ ἐνδήσωμεν, εἴπερ ἔνοχός ἐστιν, ἢ καὶ ἀπολύσαντες ἐν ἄλλῳ γένει ζητῶμεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                κομιδῇ δέ γε, ὦ ξένε, ἔοικεν ἀληθὲς εἶναι τὸ περὶ τὸν σοφιστὴν κατ᾽ ἀρχὰς λεχθέν, ὅτι δυσθήρευτον εἴη τὸ γένος. φαίνεται γὰρ οὖν προβλημάτων γέμειν, ὧν ἐπειδάν τι προβάλῃ, τοῦτο πρότερον ἀναγκαῖον διαμάχεσθαι πρὶν ἐπ᾽ αὐτὸν ἐκεῖνον ἀφικέσθαι. νῦν γὰρ μόγις μὲν τὸ μὴ ὂν ὡς οὐκ ἔστι προβληθὲν διεπεράσαμεν, ἕτερον δὲ
                <milestone unit="section" n="261b"/>
                προβέβληται, καὶ δεῖ δὴ ψεῦδος ὡς ἔστι καὶ περὶ λόγον καὶ περὶ δόξαν ἀποδεῖξαι, καὶ μετὰ τοῦτο ἴσως ἕτερον, καὶ ἔτ᾽ ἄλλο μετ᾽ ἐκεῖνο: καὶ πέρας, ὡς ἔοικεν, οὐδὲν φανήσεταί ποτε.
            </p>
        </sp>
        <sp>
            <speaker>
                Ξένος
            </speaker>
            <p>
                θαρρεῖν, ὦ Θεαίτητε, χρὴ τὸν καὶ σμικρόν τι δυνάμενον εἰς τὸ πρόσθεν ἀεὶ προϊέναι. τί γὰρ ὅ γ᾽ ἀθυμῶν ἐν τούτοις δράσειεν ἂν ἐν ἄλλοις, ἢ μηδὲν ἐν ἐκείνοις ἀνύτων ἢ καὶ πάλιν εἰς τοὔπισθεν ἀπωσθείς; σχολῇ που, τὸ κατὰ
                <milestone unit="section" n="261c"/>
                τὴν παροιμίαν λεγόμενον, ὅ γε τοιοῦτος ἄν ποτε ἕλοι πόλιν. νῦν δ᾽ ἐπεί, ὠγαθέ, τοῦτο ὃ λέγεις διαπεπέρανται, τό τοι μέγιστον ἡμῖν τεῖχος ᾑρημένον ἂν εἴη, τὰ δ᾽ ἄλλα ἤδη ῥᾴω καὶ σμικρότερα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                καλῶς εἶπες.
            </p>
        </sp>
        <sp>
            <speaker>
                Ξένος
            </speaker>
            <p>
                λόγον δὴ πρῶτον καὶ δόξαν, καθάπερ ἐρρήθη νυνδή, λάβωμεν, ἵνα ἐναργέστερον ἀπολογισώμεθα πότερον αὐτῶν ἅπτεται τὸ μὴ ὂν ἢ παντάπασιν ἀληθῆ μέν ἐστιν ἀμφότερα ταῦτα, ψεῦδος δὲ οὐδέποτε οὐδέτερον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὀρθῶς.
                <milestone unit="section" n="261d"/>
            </p>
        </sp>
        <sp>
            <speaker>
                Ξένος
            </speaker>
            <p>
                φέρε δή, καθάπερ περὶ τῶν εἰδῶν καὶ τῶν γραμμάτων ἐλέγομεν, περὶ τῶν ὀνομάτων πάλιν ὡσαύτως ἐπισκεψώμεθα. φαίνεται γάρ πῃ ταύτῃ τὸ νῦν ζητούμενον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον οὖν δὴ περὶ τῶν ὀνομάτων ὑπακουστέον;
            </p>
        </sp>
        <sp>
            <speaker>
                Ξένος
            </speaker>
            <p>
                εἴτε πάντα ἀλλήλοις συναρμόττει εἴτε μηδέν, εἴτε τὰ μὲν ἐθέλει, τὰ δὲ μή.
            </p>
        </sp>
        <sp>
            <speaker>
                Θεαίτητος
            </speaker>
            <p>
                δῆλον τοῦτό γε, ὅτι τὰ μὲν ἐθέλει, τὰ δ᾽ οὔ.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ τοιόνδε λέγεις ἴσως, ὅτι τὰ μὲν ἐφεξῆς λεγόμενα
                <milestone unit="section" n="261e"/>
                καὶ δηλοῦντά τι συναρμόττει, τὰ δὲ τῇ συνεχείᾳ μηδὲν σημαίνοντα ἀναρμοστεῖ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς τί τοῦτ᾽ εἶπας;
            </p>
        </sp>
        <sp>
            <speaker>
                Ξένος
            </speaker>
            <p>
                ὅπερ ᾠήθην ὑπολαβόντα σε προσομολογεῖν. ἔστι γὰρ ἡμῖν που τῶν τῇ φωνῇ περὶ τὴν οὐσίαν δηλωμάτων διττὸν γένος.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς;
                <milestone unit="page" n="262"/>
                <milestone unit="section" n="262a"/>
            </p>
        </sp>
        <sp>
            <speaker>
                Ξένος
            </speaker>
            <p>
                τὸ μὲν ὀνόματα, τὸ δὲ ῥήματα κληθέν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                εἰπὲ ἑκάτερον.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ μὲν ἐπὶ ταῖς πράξεσιν ὂν δήλωμα ῥῆμά που λέγομεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ δέ γ᾽ ἐπ᾽ αὐτοῖς τοῖς ἐκείνας πράττουσι σημεῖον τῆς φωνῆς ἐπιτεθὲν ὄνομα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                κομιδῇ μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν ἐξ ὀνομάτων μὲν μόνων συνεχῶς λεγομένων οὐκ ἔστι ποτὲ λόγος, οὐδ᾽ αὖ ῥημάτων χωρὶς ὀνομάτων λεχθέντων.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ταῦτ᾽ οὐκ ἔμαθον.
                <milestone unit="section" n="262b"/>
            </p>
        </sp>
        <sp>
            <speaker>
                Ξένος
            </speaker>
            <p>
                δῆλον γὰρ ὡς πρὸς ἕτερόν τι βλέπων ἄρτι συνωμολόγεις: ἐπεὶ τοῦτ᾽ αὐτὸ ἐβουλόμην εἰπεῖν, ὅτι συνεχῶς ὧδε λεγόμενα ταῦτα οὐκ ἔστι λόγος.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς;
            </p>
        </sp>
        <sp>
            <speaker>
                Ξένος
            </speaker>
            <p>
                οἷον“
                <term>
                    βαδίζει
                </term>
                ”“
                <term>
                    τρέχει
                </term>
                ”“
                <term>
                    καθεύδει,
                </term>
                ”καὶ τἆλλα ὅσα πράξεις σημαίνει ῥήματα, κἂν πάντα τις ἐφεξῆς αὔτ᾽ εἴπῃ, λόγον οὐδέν τι μᾶλλον ἀπεργάζεται.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γάρ;
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν καὶ πάλιν ὅταν λέγηται“
                <term>
                    λέων
                </term>
                ”“
                <term>
                    ἔλαφος
                </term>
                ”“
                <term>
                    ἵππος
                </term>
                ,”ὅσα τε ὀνόματα τῶν τὰς πράξεις αὖ πραττόντων
                <milestone unit="section" n="262c"/>
                ὠνομάσθη, καὶ κατὰ ταύτην δὴ τὴν συνέχειαν οὐδείς πω συνέστη λόγος: οὐδεμίαν γὰρ οὔτε οὕτως οὔτ᾽ ἐκείνως πρᾶξιν οὐδ᾽ ἀπραξίαν οὐδὲ οὐσίαν ὄντος οὐδὲ μὴ ὄντος δηλοῖ τὰ φωνηθέντα, πρὶν ἄν τις τοῖς ὀνόμασι τὰ ῥήματα κεράσῃ. τότε δ᾽ ἥρμοσέν τε καὶ λόγος ἐγένετο εὐθὺς ἡ πρώτη συμπλοκή, σχεδὸν τῶν λόγων ὁ πρῶτός τε καὶ σμικρότατος.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς ἄρ᾽ ὧδε λέγεις;
            </p>
        </sp>
        <sp>
            <speaker>
                Ξένος
            </speaker>
            <p>
                ὅταν εἴπῃ τις:“
                <term>
                    ἄνθρωπος μανθάνει
                </term>
                ,”λόγον εἶναι φῂς τοῦτον ἐλάχιστόν τε καὶ πρῶτον;
                <milestone unit="section" n="262d"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἔγωγε.
            </p>
        </sp>
        <sp>
            <speaker>
                Ξένος
            </speaker>
            <p>
                δηλοῖ γὰρ ἤδη που τότε περὶ τῶν ὄντων ἢ γιγνομένων ἢ γεγονότων ἢ μελλόντων, καὶ οὐκ ὀνομάζει μόνον ἀλλά τι περαίνει, συμπλέκων τὰ ῥήματα τοῖς ὀνόμασι. διὸ λέγειν τε αὐτὸν ἀλλ᾽ οὐ μόνον ὀνομάζειν εἴπομεν, καὶ δὴ καὶ τῷ πλέγματι τούτῳ τὸ ὄνομα ἐφθεγξάμεθα λόγον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὀρθῶς.
            </p>
        </sp>
        <sp>
            <speaker>
                Ξένος
            </speaker>
            <p>
                οὕτω δὴ καθάπερ τὰ πράγματα τὰ μὲν ἀλλήλοις ἥρμοττεν, τὰ δ᾽ οὔ, καὶ περὶ τὰ τῆς φωνῆς αὖ σημεῖα τὰ μὲν
                <milestone unit="section" n="262e"/>
                οὐχ ἁρμόττει, τὰ δὲ ἁρμόττοντα αὐτῶν λόγον ἀπηργάσατο.
            </p>
        </sp>
        <sp>
            <speaker>
                Θεαίτητος
            </speaker>
            <p>
                παντάπασι μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                ἔτι δὴ σμικρὸν τόδε.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Ξένος
            </speaker>
            <p>
                λόγον ἀναγκαῖον, ὅτανπερ ᾖ, τινὸς εἶναι λόγον, μὴ δὲ τινὸς ἀδύνατον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὕτως.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν καὶ ποιόν τινα αὐτὸν εἶναι δεῖ;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                προσέχωμεν δὴ τὸν νοῦν ἡμῖν αὐτοῖς.
            </p>
        </sp>
        <sp>
            <speaker>
                Θεαίτητος
            </speaker>
            <p>
                δεῖ γοῦν.
            </p>
        </sp>
        <sp>
            <speaker>
                Ξένος
            </speaker>
            <p>
                λέξω τοίνυν σοι λόγον συνθεὶς πρᾶγμα πράξει δι᾽ ὀνόματος καὶ ῥήματος: ὅτου δ᾽ ἂν ὁ λόγος ᾖ, σύ μοι φράζειν.
                <milestone unit="page" n="263"/>
                <milestone unit="section" n="263a"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                ταῦτ᾽ ἔσται κατὰ δύναμιν.
            </p>
        </sp>
        <sp>
            <speaker>
                Ξένος
            </speaker>
            <p>
                “
                <term>
                    Θεαίτητος κάθηται
                </term>
                .”μῶν μὴ μακρὸς ὁ λόγος;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὔκ, ἀλλὰ μέτριος.
            </p>
        </sp>
        <sp>
            <speaker>
                Ξένος
            </speaker>
            <p>
                σὸν ἔργον δὴ φράζειν περὶ οὗ τ᾽ ἐστὶ καὶ ὅτου.
            </p>
        </sp>
        <sp>
            <speaker>
                Θεαίτητος
            </speaker>
            <p>
                δῆλον ὅτι περὶ ἐμοῦ τε καὶ ἐμός.
            </p>
        </sp>
        <sp>
            <speaker>
                Ξένος
            </speaker>
            <p>
                τί δὲ ὅδ᾽ αὖ;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ποῖος;
            </p>
        </sp>
        <sp>
            <speaker>
                Ξένος
            </speaker>
            <p>
                “
                <term>
                    Θεαίτητος
                </term>
                , ᾧ νῦν ἐγὼ διαλέγομαι,
                <term>
                    πέτεται
                </term>
                .”
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ τοῦτον οὐδ᾽ ἂν εἷς ἄλλως εἴποι πλὴν ἐμόν τε καὶ περὶ ἐμοῦ.
            </p>
        </sp>
        <sp>
            <speaker>
                Ξένος
            </speaker>
            <p>
                ποιὸν δέ γέ τινά φαμεν ἀναγκαῖον ἕκαστον εἶναι τῶν λόγων.
                <milestone unit="section" n="263b"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                τούτων δὴ ποῖόν τινα ἑκάτερον φατέον εἶναι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸν μὲν ψευδῆ που, τὸν δὲ ἀληθῆ.
            </p>
        </sp>
        <sp>
            <speaker>
                Ξένος
            </speaker>
            <p>
                λέγει δὲ αὐτῶν ὁ μὲν ἀληθὴς τὰ ὄντα ὡς ἔστιν περὶ σοῦ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τί μήν;
            </p>
        </sp>
        <sp>
            <speaker>
                Ξένος
            </speaker>
            <p>
                ὁ δὲ δὴ ψευδὴς ἕτερα τῶν ὄντων.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                τὰ μὴ ὄντ᾽ ἄρα ὡς ὄντα λέγει.
            </p>
        </sp>
        <sp>
            <speaker>
                Θεαίτητος
            </speaker>
            <p>
                σχεδόν.
            </p>
        </sp>
        <sp>
            <speaker>
                Ξένος
            </speaker>
            <p>
                ὄντων δέ γε ὄντα ἕτερα περὶ σοῦ. πολλὰ μὲν γὰρ ἔφαμεν ὄντα περὶ ἕκαστον εἶναί που, πολλὰ δὲ οὐκ ὄντα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                κομιδῇ μὲν οὖν.
                <milestone unit="section" n="263c"/>
            </p>
        </sp>
        <sp>
            <speaker>
                Ξένος
            </speaker>
            <p>
                ὃν ὕστερον δὴ λόγον εἴρηκα περὶ σοῦ, πρῶτον μέν, ἐξ ὧν ὡρισάμεθα τί ποτ᾽ ἔστι λόγος, ἀναγκαιότατον αὐτὸν ἕνα τῶν βραχυτάτων εἶναι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                νυνδὴ γοῦν ταύτῃ συνωμολογήσαμεν.
            </p>
        </sp>
        <sp>
            <speaker>
                Ξένος
            </speaker>
            <p>
                ἔπειτα δέ γε τινός.
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὕτως.
            </p>
        </sp>
        <sp>
            <speaker>
                Ξένος
            </speaker>
            <p>
                εἰ δὲ μὴ ἔστιν σός, οὐκ ἄλλου γε οὐδενός.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς γάρ;
            </p>
        </sp>
        <sp>
            <speaker>
                Ξένος
            </speaker>
            <p>
                μηδενὸς δέ γε ὢν οὐδ᾽ ἂν λόγος εἴη τὸ παράπαν: ἀπεφήναμεν γὰρ ὅτι τῶν ἀδυνάτων ἦν λόγον ὄντα μηδενὸς εἶναι λόγον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὀρθότατα.
                <milestone unit="section" n="263d"/>
            </p>
        </sp>
        <sp>
            <speaker>
                Ξένος
            </speaker>
            <p>
                περὶ δὴ σοῦ λεγόμενα, λεγόμενα μέντοι θάτερα ὡς τὰ αὐτὰ καὶ μὴ ὄντα ὡς ὄντα, παντάπασιν[ὡς]ἔοικεν ἡ τοιαύτη σύνθεσις ἔκ τε ῥημάτων γιγνομένη καὶ ὀνομάτων ὄντως τε καὶ ἀληθῶς γίγνεσθαι λόγος ψευδής.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀληθέστατα μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                τί δὲ δή; διάνοιά τε καὶ δόξα καὶ φαντασία, μῶν οὐκ ἤδη δῆλον ὅτι ταῦτά γε ψευδῆ τε καὶ ἀληθῆ πάνθ᾽ ἡμῶν ἐν ταῖς ψυχαῖς ἐγγίγνεται;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς;
            </p>
        </sp>
        <sp>
            <speaker>
                Ξένος
            </speaker>
            <p>
                ὧδ᾽ εἴσῃ ῥᾷον, ἂν πρῶτον λάβῃς αὐτὰ τί ποτ᾽ ἔστιν
                <milestone unit="section" n="263e"/>
                καὶ τί διαφέρουσιν ἕκαστα ἀλλήλων.
            </p>
        </sp>
        <sp>
            <speaker>
                Θεαίτητος
            </speaker>
            <p>
                δίδου μόνον.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν διάνοια μὲν καὶ λόγος ταὐτόν: πλὴν ὁ μὲν ἐντὸς τῆς ψυχῆς πρὸς αὑτὴν διάλογος ἄνευ φωνῆς γιγνόμενος τοῦτ᾽ αὐτὸ ἡμῖν ἐπωνομάσθη, διάνοια;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ δέ γ᾽ ἀπ᾽ ἐκείνης ῥεῦμα διὰ τοῦ στόματος ἰὸν μετὰ φθόγγου κέκληται λόγος;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἀληθῆ.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν ἐν λόγοις γε αὖ ἴσμεν ἐνὸν—
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Ξένος
            </speaker>
            <p>
                φάσιν τε καὶ ἀπόφασιν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἴσμεν.
                <milestone unit="page" n="264"/>
                <milestone unit="section" n="264a"/>
            </p>
        </sp>
        <sp>
            <speaker>
                Ξένος
            </speaker>
            <p>
                ὅταν οὖν τοῦτο ἐν ψυχῇ κατὰ διάνοιαν ἐγγίγνηται μετὰ σιγῆς, πλὴν δόξης ἔχεις ὅτι προσείπῃς αὐτό;
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ πῶς;
            </p>
        </sp>
        <sp>
            <speaker>
                Ξένος
            </speaker>
            <p>
                τί δ᾽ ὅταν μὴ καθ᾽ αὑτὸ ἀλλὰ δι᾽ αἰσθήσεως παρῇ τινι, τὸ τοιοῦτον αὖ πάθος ἆρ᾽ οἷόν τε ὀρθῶς εἰπεῖν ἕτερόν τι πλὴν φαντασίαν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐδέν.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν ἐπείπερ λόγος ἀληθὴς ἦν καὶ ψευδής, τούτων δ᾽ ἐφάνη διάνοια μὲν αὐτῆς πρὸς ἑαυτὴν ψυχῆς διάλογος,
                <milestone unit="section" n="264b"/>
                δόξα δὲ διανοίας ἀποτελεύτησις,“
                <term>
                    φαίνεται
                </term>
                ”δὲ ὃ λέγομεν σύμμειξις αἰσθήσεως καὶ δόξης, ἀνάγκη δὴ καὶ τούτων τῷ λόγῳ συγγενῶν ὄντων ψευδῆ[τε]αὐτῶν ἔνια καὶ ἐνίοτε εἶναι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                κατανοεῖς οὖν ὅτι πρότερον ηὑρέθη ψευδὴς δόξα καὶ λόγος ἢ κατὰ τὴν προσδοκίαν ἣν ἐφοβήθημεν ἄρτι, μὴ παντάπασιν ἀνήνυτον ἔργον ἐπιβαλλοίμεθα ζητοῦντες αὐτό;
            </p>
        </sp>
        <sp>
            <speaker>
                Θεαίτητος
            </speaker>
            <p>
                κατανοῶ.
            </p>
        </sp>
        <sp>
            <speaker>
                Ξένος
            </speaker>
            <p>
                μὴ τοίνυν μηδ᾽ εἰς τὰ λοιπὰ ἀθυμῶμεν. ἐπειδὴ
                <milestone unit="section" n="264c"/>
                γὰρ πέφανται ταῦτα, τῶν ἔμπροσθεν ἀναμνησθῶμεν κατ᾽ εἴδη διαιρέσεων.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ποίων δή;
            </p>
        </sp>
        <sp>
            <speaker>
                Ξένος
            </speaker>
            <p>
                διειλόμεθα τῆς εἰδωλοποιικῆς εἴδη δύο, τὴν μὲν εἰκαστικήν, τὴν δὲ φανταστικήν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ τὸν σοφιστὴν εἴπομεν ὡς ἀποροῖμεν εἰς ὁποτέραν θήσομεν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἦν ταῦτα.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ τοῦθ᾽ ἡμῶν ἀπορουμένων ἔτι μείζων κατεχύθη σκοτοδινία, φανέντος τοῦ λόγου τοῦ πᾶσιν ἀμφισβητοῦντος ὡς οὔτε εἰκὼν οὔτε εἴδωλον οὔτε φάντασμ᾽ εἴη τὸ παράπαν
                <milestone unit="section" n="264d"/>
                οὐδὲν διὰ τὸ μηδαμῶς μηδέποτε μηδαμοῦ ψεῦδος εἶναι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                λέγεις ἀληθῆ.
            </p>
        </sp>
        <sp>
            <speaker>
                Ξένος
            </speaker>
            <p>
                νῦν δέ γ᾽ ἐπειδὴ πέφανται μὲν λόγος, πέφανται δ᾽ οὖσα δόξα ψευδής, ἐγχωρεῖ δὴ μιμήματα τῶν ὄντων εἶναι καὶ τέχνην ἐκ ταύτης γίγνεσθαι τῆς διαθέσεως ἀπατητικήν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἐγχωρεῖ.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν ὅτι γ᾽ ἦν ὁ σοφιστὴς τούτων πότερον, διωμολογημένον ἡμῖν ἐν τοῖς πρόσθεν ἦν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                πάλιν τοίνυν ἐπιχειρῶμεν, σχίζοντες διχῇ τὸ
                <milestone unit="section" n="264e"/>
                προτεθὲν γένος, πορεύεσθαι κατὰ τοὐπὶ δεξιὰ ἀεὶ μέρος τοῦ τμηθέντος, ἐχόμενοι τῆς τοῦ σοφιστοῦ κοινωνίας, ἕως ἂν αὐτοῦ τὰ κοινὰ πάντα περιελόντες, τὴν οἰκείαν λιπόντες
                <milestone unit="page" n="265"/>
                <milestone unit="section" n="265a"/>
                φύσιν ἐπιδείξωμεν μάλιστα μὲν ἡμῖν αὐτοῖς, ἔπειτα καὶ τοῖς ἐγγυτάτω γένει τῆς τοιαύτης μεθόδου πεφυκόσιν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὀρθῶς.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν τότε μὲν ἠρχόμεθα ποιητικὴν καὶ κτητικὴν τέχνην διαιρούμενοι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ τῆς κτητικῆς ἐν θηρευτικῇ καὶ ἀγωνίᾳ καὶ ἐμπορικῇ καί τισιν ἐν τοιούτοις εἴδεσιν ἐφαντάζεθ᾽ ἡμῖν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                νῦν δέ γ᾽ ἐπειδὴ μιμητικὴ περιείληφεν αὐτὸν τέχνη, δῆλον ὡς αὐτὴν τὴν ποιητικὴν δίχα διαιρετέον πρώτην.
                <milestone unit="section" n="265b"/>
                ἡ γάρ που μίμησις ποίησίς τίς ἐστιν, εἰδώλων μέντοι, φαμέν, ἀλλ᾽ οὐκ αὐτῶν ἑκάστων: ἦ γάρ;
            </p>
        </sp>
        <sp>
            <speaker>
                Θεαίτητος
            </speaker>
            <p>
                παντάπασι μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                ποιητικῆς δὴ πρῶτον δύ᾽ ἔστω μέρη.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ποίω;
            </p>
        </sp>
        <sp>
            <speaker>
                Ξένος
            </speaker>
            <p>
                τὸ μὲν θεῖον, τὸ δ᾽ ἀνθρώπινον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὔπω μεμάθηκα.
            </p>
        </sp>
        <sp>
            <speaker>
                Ξένος
            </speaker>
            <p>
                ποιητικήν, εἴπερ μεμνήμεθα τὰ κατ᾽ ἀρχὰς λεχθέντα, πᾶσαν ἔφαμεν εἶναι δύναμιν ἥτις ἂν αἰτία γίγνηται τοῖς μὴ πρότερον οὖσιν ὕστερον γίγνεσθαι.
            </p>
        </sp>
        <sp>
            <speaker>
                Θεαίτητος
            </speaker>
            <p>
                μεμνήμεθα.
                <milestone unit="section" n="265c"/>
            </p>
        </sp>
        <sp>
            <speaker>
                Ξένος
            </speaker>
            <p>
                ζῷα δὴ πάντα θνητά, καὶ δὴ καὶ φυτὰ ὅσα τ᾽ ἐπὶ γῆς ἐκ σπερμάτων καὶ ῥιζῶν φύεται, καὶ ὅσα ἄψυχα ἐν γῇ συνίσταται σώματα τηκτὰ καὶ ἄτηκτα, μῶν ἄλλου τινὸς ἢ θεοῦ δημιουργοῦντος φήσομεν ὕστερον γίγνεσθαι πρότερον οὐκ ὄντα; ἢ τῷ τῶν πολλῶν δόγματι καὶ ῥήματι χρώμενοι—
            </p>
        </sp>
        <sp>
            <speaker>
                Θεαίτητος
            </speaker>
            <p>
                ποίῳ τῳ;
            </p>
        </sp>
        <sp>
            <speaker>
                Ξένος
            </speaker>
            <p>
                τὴν φύσιν αὐτὰ γεννᾶν ἀπό τινος αἰτίας αὐτομάτης καὶ ἄνευ διανοίας φυούσης, ἢ μετὰ λόγου τε καὶ ἐπιστήμης θείας ἀπὸ θεοῦ γιγνομένης;
                <milestone unit="section" n="265d"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἐγὼ μὲν ἴσως διὰ τὴν ἡλικίαν πολλάκις ἀμφότερα μεταδοξάζω: νῦν μὴν βλέπων εἰς σὲ καὶ ὑπολαμβάνων οἴεσθαί σε κατά γε θεὸν αὐτὰ γίγνεσθαι, ταύτῃ καὶ αὐτὸς νενόμικα.
            </p>
        </sp>
        <sp>
            <speaker>
                Ξένος
            </speaker>
            <p>
                καλῶς γε, ὦ Θεαίτητε. καὶ εἰ μέν γέ σε ἡγούμεθα τῶν εἰς τὸν ἔπειτ᾽ ἂν χρόνον ἄλλως πως δοξαζόντων εἶναι, νῦν ἂν τῷ λόγῳ μετὰ πειθοῦς ἀναγκαίας ἐπεχειροῦμεν ποιεῖν ὁμολογεῖν: ἐπειδὴ δέ σου καταμανθάνω τὴν φύσιν, ὅτι καὶ
                <milestone unit="section" n="265e"/>
                ἄνευ τῶν παρ᾽ ἡμῶν λόγων αὐτὴ πρόσεισιν ἐφ᾽ ἅπερ νῦν ἕλκεσθαι φῄς, ἐάσω: χρόνος γὰρ ἐκ περιττοῦ γίγνοιτ᾽ ἄν. ἀλλὰ θήσω τὰ μὲν φύσει λεγόμενα ποιεῖσθαι θείᾳ τέχνῃ, τὰ δ᾽ ἐκ τούτων ὑπ᾽ ἀνθρώπων συνιστάμενα ἀνθρωπίνῃ, καὶ κατὰ τοῦτον δὴ τὸν λόγον δύο ποιητικῆς γένη, τὸ μὲν ἀνθρώπινον εἶναι, τὸ δὲ θεῖον.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὀρθῶς.
            </p>
        </sp>
        <sp>
            <speaker>
                Ξένος
            </speaker>
            <p>
                τέμνε δὴ δυοῖν οὔσαιν δίχα ἑκατέραν αὖθις.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς;
                <milestone unit="page" n="266"/>
                <milestone unit="section" n="266a"/>
            </p>
        </sp>
        <sp>
            <speaker>
                Ξένος
            </speaker>
            <p>
                οἷον τότε μὲν κατὰ πλάτος τέμνων τὴν ποιητικὴν πᾶσαν, νῦν δὲ αὖ κατὰ μῆκος.
            </p>
        </sp>
        <sp>
            <speaker>
                Θεαίτητος
            </speaker>
            <p>
                τετμήσθω.
            </p>
        </sp>
        <sp>
            <speaker>
                Ξένος
            </speaker>
            <p>
                τέτταρα μὴν αὐτῆς οὕτω τὰ πάντα μέρη γίγνεται, δύο μὲν τὰ πρὸς ἡμῶν, ἀνθρώπεια, δύο δ᾽ αὖ τὰ πρὸς θεῶν, θεῖα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                τὰ δέ γ᾽ ὡς ἑτέρως αὖ διῃρημένα, μέρος μὲν ἓν ἀφ᾽ ἑκατέρας τῆς μερίδος αὐτοποιητικόν, τὼ δ᾽ ὑπολοίπω σχεδὸν μάλιστ᾽ ἂν λεγοίσθην εἰδωλοποιικώ: καὶ κατὰ ταῦτα δὴ πάλιν ἡ ποιητικὴ διχῇ διαιρεῖται.
                <milestone unit="section" n="266b"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                λέγε ὅπῃ ἑκατέρα αὖθις.
            </p>
        </sp>
        <sp>
            <speaker>
                Ξένος
            </speaker>
            <p>
                ἡμεῖς μέν που καὶ τἆλλα ζῷα καὶ ἐξ ὧν τὰ πεφυκότ᾽ ἐστίν, πῦρ καὶ ὕδωρ καὶ τὰ τούτων ἀδελφά, θεοῦ γεννήματα πάντα ἴσμεν αὐτὰ ἀπειργασμένα ἕκαστα: ἢ πῶς;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὕτως.
            </p>
        </sp>
        <sp>
            <speaker>
                Ξένος
            </speaker>
            <p>
                τούτων δέ γε ἑκάστων εἴδωλα ἀλλ᾽ οὐκ αὐτὰ παρέπεται, δαιμονίᾳ καὶ ταῦτα μηχανῇ γεγονότα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ποῖα;
            </p>
        </sp>
        <sp>
            <speaker>
                Ξένος
            </speaker>
            <p>
                τά τε ἐν τοῖς ὕπνοις καὶ ὅσα μεθ᾽ ἡμέραν φαντάσματα αὐτοφυῆ λέγεται, σκιὰ μὲν ὅταν ἐν τῷ πυρὶ σκότος
                <milestone unit="section" n="266c"/>
                ἐγγίγνηται, διπλοῦν δὲ ἡνίκ᾽ ἂν φῶς οἰκεῖόν τε καὶ ἀλλότριον περὶ τὰ λαμπρὰ καὶ λεῖα εἰς ἓν συνελθὸν τῆς ἔμπροσθεν εἰωθυίας ὄψεως ἐναντίαν αἴσθησιν παρέχον εἶδος ἀπεργάζηται.
            </p>
        </sp>
        <sp>
            <speaker>
                Θεαίτητος
            </speaker>
            <p>
                δύο γὰρ οὖν ἐστι ταῦτα θείας ἔργα ποιήσεως, αὐτό τε καὶ τὸ παρακολουθοῦν εἴδωλον ἑκάστῳ.
            </p>
        </sp>
        <sp>
            <speaker>
                Ξένος
            </speaker>
            <p>
                τί δὲ τὴν ἡμετέραν τέχνην; ἆρ᾽ οὐκ αὐτὴν μὲν οἰκίαν οἰκοδομικῇ φήσομεν ποιεῖν, γραφικῇ δέ τιν᾽ ἑτέραν, οἷον ὄναρ ἀνθρώπινον ἐγρηγορόσιν ἀπειργασμένην;
                <milestone unit="section" n="266d"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν καὶ τἆλλα οὕτω κατὰ δύο διττὰ ἔργα τῆς ἡμετέρας αὖ ποιητικῆς πράξεως, τὸ μὲν αὐτό, φαμέν,[αὐτουργική], τὸ δὲ εἴδωλον[εἰδωλοποιική].
            </p>
        </sp>
        <sp>
            <speaker>
                Θεαίτητος
            </speaker>
            <p>
                νῦν μᾶλλον ἔμαθον, καὶ τίθημι δύο διχῇ ποιητικῆς εἴδει: θείαν μὲν καὶ ἀνθρωπίνην κατὰ θάτερον τμῆμα, κατὰ δὲ θάτερον τὸ μὲν αὐτῶν ὄν, τὸ δὲ ὁμοιωμάτων τινῶν γέννημα.
            </p>
        </sp>
        <sp>
            <speaker>
                Ξένος
            </speaker>
            <p>
                τῆς τοίνυν εἰδωλουργικῆς ἀναμνησθῶμεν ὅτι τὸ μὲν εἰκαστικόν, τὸ δὲ φανταστικὸν ἔμελλεν εἶναι γένος, εἰ τὸ
                <milestone unit="section" n="266e"/>
                ψεῦδος ὄντως ὂν ψεῦδος καὶ τῶν ὄντων ἕν τι φανείη πεφυκός.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἦν γὰρ οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν ἐφάνη τε καὶ διὰ ταῦτα δὴ καταριθμήσομεν αὐτὼ νῦν ἀναμφισβητήτως εἴδη δύο;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
                <milestone unit="page" n="267"/>
                <milestone unit="section" n="267a"/>
            </p>
        </sp>
        <sp>
            <speaker>
                Ξένος
            </speaker>
            <p>
                τὸ τοίνυν φανταστικὸν αὖθις διορίζωμεν δίχα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῇ;
            </p>
        </sp>
        <sp>
            <speaker>
                Ξένος
            </speaker>
            <p>
                τὸ μὲν δι᾽ ὀργάνων γιγνόμενον, τὸ δὲ αὐτοῦ παρέχοντος ἑαυτὸν ὄργανον τοῦ ποιοῦντος τὸ φάντασμα.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς φῄς;
            </p>
        </sp>
        <sp>
            <speaker>
                Ξένος
            </speaker>
            <p>
                ὅταν οἶμαι τὸ σὸν σχῆμά τις τῷ ἑαυτοῦ χρώμενος σώματι προσόμοιον ἢ φωνὴν φωνῇ φαίνεσθαι ποιῇ, μίμησις τοῦτο τῆς φανταστικῆς μάλιστα κέκληταί που.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                μιμητικὸν δὴ τοῦτο αὐτῆς προσειπόντες ἀπονειμώμεθα: τὸ δ᾽ ἄλλο πᾶν ἀφῶμεν μαλακισθέντες καὶ παρέντες
                <milestone unit="section" n="267b"/>
                ἑτέρῳ συναγαγεῖν τε εἰς ἓν καὶ πρέπουσαν ἐπωνυμίαν ἀποδοῦναί τιν᾽ αὐτῷ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                νενεμήσθω, τὸ δὲ μεθείσθω.
            </p>
        </sp>
        <sp>
            <speaker>
                Ξένος
            </speaker>
            <p>
                καὶ μὴν καὶ τοῦτο ἔτι διπλοῦν, ὦ Θεαίτητε, ἄξιον ἡγεῖσθαι: δι᾽ ἃ δέ, σκόπει.
            </p>
        </sp>
        <sp>
            <speaker>
                Θεαίτητος
            </speaker>
            <p>
                λέγε.
            </p>
        </sp>
        <sp>
            <speaker>
                Ξένος
            </speaker>
            <p>
                τῶν μιμουμένων οἱ μὲν εἰδότες ὃ μιμοῦνται τοῦτο πράττουσιν, οἱ δ᾽ οὐκ εἰδότες. καίτοι τίνα μείζω διαίρεσιν ἀγνωσίας τε καὶ γνώσεως θήσομεν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                οὐδεμίαν.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν τό γε ἄρτι λεχθὲν εἰδότων ἦν μίμημα; τὸ γὰρ σὸν σχῆμα καὶ σὲ γιγνώσκων ἄν τις μιμήσαιτο.
                <milestone unit="section" n="267c"/>
            </p>
        </sp>
        <sp>
            <speaker>
                Θεαίτητος
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Ξένος
            </speaker>
            <p>
                τί δὲ δικαιοσύνης τὸ σχῆμα καὶ ὅλης συλλήβδην ἀρετῆς; ἆρ᾽ οὐκ ἀγνοοῦντες μέν, δοξάζοντες δέ πῃ, σφόδρα ἐπιχειροῦσιν πολλοὶ τὸ δοκοῦν σφίσιν τοῦτο ὡς ἐνὸν αὐτοῖς προθυμεῖσθαι φαίνεσθαι ποιεῖν, ὅτι μάλιστα ἔργοις τε καὶ λόγοις μιμούμενοι;
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ πάνυ γε πολλοί.
            </p>
        </sp>
        <sp>
            <speaker>
                Ξένος
            </speaker>
            <p>
                μῶν οὖν πάντες ἀποτυγχάνουσι τοῦ δοκεῖν εἶναι δίκαιοι μηδαμῶς ὄντες; ἢ τούτου πᾶν τοὐναντίον;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πᾶν.
                <milestone unit="section" n="267d"/>
            </p>
        </sp>
        <sp>
            <speaker>
                Ξένος
            </speaker>
            <p>
                μιμητὴν δὴ τοῦτόν γε ἕτερον ἐκείνου λεκτέον οἶμαι, τὸν ἀγνοοῦντα τοῦ γιγνώσκοντος.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ναί.
            </p>
        </sp>
        <sp>
            <speaker>
                Ξένος
            </speaker>
            <p>
                πόθεν οὖν ὄνομα ἑκατέρῳ τις αὐτῶν λήψεται πρέπον; ἢ δῆλον δὴ χαλεπὸν ὄν, διότι τῆς τῶν γενῶν κατ᾽ εἴδη διαιρέσεως παλαιά τις, ὡς ἔοικεν, ἀργία τοῖς ἔμπροσθεν καὶ ἀσύννους παρῆν, ὥστε μηδ᾽ ἐπιχειρεῖν μηδένα διαιρεῖσθαι: καθὸ δὴ τῶν ὀνομάτων ἀνάγκη μὴ σφόδρα εὐπορεῖν. ὅμως δέ, κἂν εἰ τολμηρότερον εἰρῆσθαι, διαγνώσεως ἕνεκα τὴν
                <milestone unit="section" n="267e"/>
                μὲν μετὰ δόξης μίμησιν δοξομιμητικὴν προσείπωμεν, τὴν δὲ μετ᾽ ἐπιστήμης ἱστορικήν τινα μίμησιν.
            </p>
        </sp>
        <sp>
            <speaker>
                Θεαίτητος
            </speaker>
            <p>
                ἔστω.
            </p>
        </sp>
        <sp>
            <speaker>
                Ξένος
            </speaker>
            <p>
                θατέρῳ τοίνυν χρηστέον: ὁ γὰρ σοφιστὴς οὐκ ἐν τοῖς εἰδόσιν ἦν ἀλλ᾽ ἐν τοῖς μιμουμένοις δή.
            </p>
        </sp>
        <sp>
            <speaker>
                Θεαίτητος
            </speaker>
            <p>
                καὶ μάλα.
            </p>
        </sp>
        <sp>
            <speaker>
                Ξένος
            </speaker>
            <p>
                τὸν δοξομιμητὴν δὴ σκοπώμεθα ὥσπερ σίδηρον, εἴτε ὑγιὴς εἴτε διπλόην ἔτ᾽ ἔχων τινά ἐστιν ἐν αὑτῷ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                σκοπῶμεν.
            </p>
        </sp>
        <sp>
            <speaker>
                Ξένος
            </speaker>
            <p>
                ἔχει τοίνυν καὶ μάλα συχνήν. ὁ μὲν γὰρ εὐήθης
                <milestone unit="page" n="268"/>
                <milestone unit="section" n="268a"/>
                αὐτῶν ἐστιν, οἰόμενος εἰδέναι ταῦτα ἃ δοξάζει: τὸ δὲ θατέρου σχῆμα διὰ τὴν ἐν τοῖς λόγοις κυλίνδησιν ἔχει πολλὴν ὑποψίαν καὶ φόβον ὡς ἀγνοεῖ ταῦτα ἃ πρὸς τοὺς ἄλλους ὡς εἰδὼς ἐσχημάτισται.
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ μὲν οὖν ἔστιν ἑκατέρου γένος ὧν εἴρηκας.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν τὸν μὲν ἁπλοῦν μιμητήν τινα, τὸν δὲ εἰρωνικὸν μιμητὴν θήσομεν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                εἰκὸς γοῦν.
            </p>
        </sp>
        <sp>
            <speaker>
                Ξένος
            </speaker>
            <p>
                τούτου δ᾽ αὖ τὸ γένος ἓν ἢ δύο φῶμεν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                ὅρα σύ.
                <milestone unit="section" n="268b"/>
            </p>
        </sp>
        <sp>
            <speaker>
                Ξένος
            </speaker>
            <p>
                σκοπῶ, καί μοι διττὼ καταφαίνεσθόν τινε: τὸν μὲν δημοσίᾳ τε καὶ μακροῖς λόγοις πρὸς πλήθη δυνατὸν εἰρωνεύεσθαι καθορῶ, τὸν δὲ ἰδίᾳ τε καὶ βραχέσι λόγοις ἀναγκάζοντα τὸν προσδιαλεγόμενον ἐναντιολογεῖν αὐτὸν αὑτῷ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                λέγεις ὀρθότατα.
            </p>
        </sp>
        <sp>
            <speaker>
                Ξένος
            </speaker>
            <p>
                τίνα οὖν ἀποφαινώμεθα τὸν μακρολογώτερον εἶναι; πότερα πολιτικὸν ἢ δημολογικόν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                δημολογικόν.
            </p>
        </sp>
        <sp>
            <speaker>
                Ξένος
            </speaker>
            <p>
                τί δὲ τὸν ἕτερον ἐροῦμεν; σοφὸν ἢ σοφιστικόν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                τὸ μέν που σοφὸν ἀδύνατον, ἐπείπερ οὐκ εἰδότα
                <milestone unit="section" n="268c"/>
                αὐτὸν ἔθεμεν: μιμητὴς δ᾽ ὢν τοῦ σοφοῦ δῆλον ὅτι παρωνύμιον αὐτοῦ τι λήψεται, καὶ σχεδὸν ἤδη μεμάθηκα ὅτι τοῦτον δεῖ προσειπεῖν ἀληθῶς αὐτὸν ἐκεῖνον τὸν παντάπασιν ὄντως σοφιστήν.
            </p>
        </sp>
        <sp>
            <speaker>
                Ξένος
            </speaker>
            <p>
                οὐκοῦν συνδήσομεν αὐτοῦ, καθάπερ ἔμπροσθεν, τοὔνομα συμπλέξαντες ἀπὸ τελευτῆς ἐπ᾽ ἀρχήν;
            </p>
        </sp>
        <sp>
            <speaker>
                Θεαίτητος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Ξένος
            </speaker>
            <p>
                τὸ δὴ τῆς ἐναντιοποιολογικῆς εἰρωνικοῦ μέρους τῆς δοξαστικῆς μιμητικόν, τοῦ φανταστικοῦ γένους ἀπὸ τῆς
                <milestone unit="section" n="268d"/>
                εἰδωλοποιικῆς οὐ θεῖον ἀλλ᾽ ἀνθρωπικὸν τῆς ποιήσεως ἀφωρισμένον ἐν λόγοις τὸ θαυματοποιικὸν μόριον,“ταύτης τῆς γενεᾶς τε καὶ αἵματος”ὃς ἂν φῇ τὸν ὄντως σοφιστὴν εἶναι, τἀληθέστατα, ὡς ἔοικεν, ἐρεῖ.
            </p>
        </sp>
        <sp>
            <speaker>
                Θεαίτητος
            </speaker>
            <p>
                παντάπασι μὲν οὖν.
            </p>
        </sp>
    </body>
</text>
