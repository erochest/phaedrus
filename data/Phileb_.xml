<?xml version="1.0" encoding="UTF-8"?>
<text n="Phileb.">
    <body>
        <head>
            Φίληβος
        </head>
        <castList>
            <castItem type="role">
                <role>
                    Σωκράτης
                </role>
            </castItem>
            <castItem type="role">
                <role>
                    Πρώταρχος
                </role>
            </castItem>
            <castItem type="role">
                <role>
                    Φίληβος
                </role>
            </castItem>
        </castList>
        <milestone unit="page" n="11"/>
        <milestone unit="section" n="11a"/>
        <sp>
            <speaker>
                Σωκράτης
            </speaker>
            <p>
                ὅρα δή, Πρώταρχε, τίνα λόγον μέλλεις παρὰ Φιλήβου δέχεσθαι νυνὶ καὶ πρὸς τίνα τὸν παρ᾽ ἡμῖν ἀμφισβητεῖν,
                <milestone unit="section" n="11b"/>
                ἐὰν μή σοι κατὰ νοῦν ᾖ λεγόμενος. βούλει συγκεφαλαιωσώμεθα ἑκάτερον;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                Φίληβος μὲν τοίνυν ἀγαθὸν εἶναί φησι τὸ χαίρειν πᾶσι ζῴοις καὶ τὴν ἡδονὴν καὶ τέρψιν, καὶ ὅσα τοῦ γένους ἐστὶ τούτου σύμφωνα: τὸ δὲ παρ᾽ ἡμῶν ἀμφισβήτημά ἐστι μὴ ταῦτα, ἀλλὰ τὸ φρονεῖν καὶ τὸ νοεῖν καὶ μεμνῆσθαι καὶ τὰ τούτων αὖ συγγενῆ, δόξαν τε ὀρθὴν καὶ ἀληθεῖς λογισμούς, τῆς γε ἡδονῆς ἀμείνω καὶ λῴω γίγνεσθαι σύμπασιν ὅσαπερ
                <milestone unit="section" n="11c"/>
                αὐτῶν δυνατὰ μεταλαβεῖν: δυνατοῖς δὲ μετασχεῖν ὠφελιμώτατον ἁπάντων εἶναι πᾶσι τοῖς οὖσί τε καὶ ἐσομένοις. μῶν οὐχ οὕτω πως λέγομεν, ὦ Φίληβε, ἑκάτεροι;
            </p>
        </sp>
        <sp>
            <speaker>
                Φίληβος
            </speaker>
            <p>
                πάντων μὲν οὖν μάλιστα, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                δέχῃ δὴ τοῦτον τὸν νῦν διδόμενον, ὦ Πρώταρχε, λόγον;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀνάγκη δέχεσθαι: Φίληβος γὰρ ἡμῖν ὁ καλὸς ἀπείρηκεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                δεῖ δὴ περὶ αὐτῶν τρόπῳ παντὶ τἀληθές πῃ περανθῆναι;
                <milestone unit="section" n="11d"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                δεῖ γὰρ οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἴθι δή, πρὸς τούτοις διομολογησώμεθα καὶ τόδε.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὡς νῦν ἡμῶν ἑκάτερος ἕξιν ψυχῆς καὶ διάθεσιν ἀποφαίνειν τινὰ ἐπιχειρήσει τὴν δυναμένην ἀνθρώποις πᾶσι τὸν βίον εὐδαίμονα παρέχειν. ἆρ᾽ οὐχ οὕτως;
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὕτω μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ὑμεῖς μὲν τὴν τοῦ χαίρειν, ἡμεῖς δ᾽ αὖ τὴν τοῦ φρονεῖν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἔστι ταῦτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δ᾽ ἂν ἄλλη τις κρείττων τούτων φανῇ; μῶν οὐκ,
                <milestone unit="section" n="11e"/>
                ἂν μὲν ἡδονῇ μᾶλλον φαίνηται συγγενής, ἡττώμεθα μὲν ἀμφότεροι τοῦ ταῦτα ἔχοντος βεβαίως βίου, κρατεῖ δὲ ὁ τῆς
                <milestone unit="page" n="12"/>
                <milestone unit="section" n="12a"/>
                ἡδονῆς τὸν τῆς φρονήσεως;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἂν δέ γε φρονήσει, νικᾷ μὲν φρόνησις τὴν ἡδονήν, ἡ δὲ ἡττᾶται; ταῦθ᾽ οὕτως ὁμολογούμενά φατε, ἢ πῶς;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἐμοὶ γοῦν δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δὲ Φιλήβῳ; τί φῄς;
            </p>
        </sp>
        <sp>
            <speaker>
                Φίληβος
            </speaker>
            <p>
                ἐμοὶ μὲν πάντως νικᾶν ἡδονὴ δοκεῖ καὶ δόξει: σὺ δέ, Πρώταρχε, αὐτὸς γνώσῃ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                παραδούς, ὦ Φίληβε, ἡμῖν τὸν λόγον οὐκ ἂν ἔτι κύριος εἴης τῆς πρὸς Σωκράτη ὁμολογίας ἢ καὶ τοὐναντίον.
                <milestone unit="section" n="12b"/>
            </p>
        </sp>
        <sp>
            <speaker>
                Φίληβος
            </speaker>
            <p>
                ἀληθῆ λέγεις: ἀλλὰ γὰρ ἀφοσιοῦμαι καὶ μαρτύρομαι νῦν αὐτὴν τὴν θεόν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ ἡμεῖς σοι τούτων γε αὐτῶν συμμάρτυρες ἂν εἶμεν, ὡς ταῦτα ἔλεγες ἃ λέγεις. ἀλλὰ δὴ τὰ μετὰ ταῦτα ἑξῆς, ὦ Σώκρατες, ὅμως καὶ μετὰ Φιλήβου ἑκόντος ἢ ὅπως ἂν ἐθέλῃ πειρώμεθα περαίνειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                πειρατέον, ἀπ᾽ αὐτῆς δὴ τῆς θεοῦ, ἣν ὅδε Ἀφροδίτην μὲν λέγεσθαί φησι, τὸ δ᾽ ἀληθέστατον αὐτῆς ὄνομα ἡδονὴν εἶναι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθότατα.
                <milestone unit="section" n="12c"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ δ᾽ ἐμὸν δέος, ὦ Πρώταρχε, ἀεὶ πρὸς τὰ τῶν θεῶν ὀνόματα οὐκ ἔστι κατ᾽ ἄνθρωπον, ἀλλὰ πέρα τοῦ μεγίστου φόβου. καὶ νῦν τὴν μὲν Ἀφροδίτην, ὅπῃ ἐκείνῃ φίλον, ταύτῃ προσαγορεύω: τὴν δὲ ἡδονὴν οἶδα ὡς ἔστι ποικίλον, καὶ ὅπερ εἶπον, ἀπ᾽ ἐκείνης ἡμᾶς ἀρχομένους ἐνθυμεῖσθαι δεῖ καὶ σκοπεῖν ἥντινα φύσιν ἔχει. ἔστι γάρ, ἀκούειν μὲν οὕτως ἁπλῶς, ἕν τι, μορφὰς δὲ δήπου παντοίας εἴληφε καί τινα τρόπον ἀνομοίους ἀλλήλαις. ἰδὲ γάρ: ἥδεσθαι μέν φαμεν
                <milestone unit="section" n="12d"/>
                τὸν ἀκολασταίνοντα ἄνθρωπον, ἥδεσθαι δὲ καὶ τὸν σωφρονοῦντα αὐτῷ τῷ σωφρονεῖν: ἥδεσθαι δ᾽ αὖ καὶ τὸν ἀνοηταίνοντα καὶ ἀνοήτων δοξῶν καὶ ἐλπίδων μεστόν, ἥδεσθαι δ᾽ αὖ τὸν φρονοῦντα αὐτῷ τῷ φρονεῖν: καὶ τούτων τῶν ἡδονῶν ἑκατέρας πῶς ἄν τις ὁμοίας ἀλλήλαις εἶναι λέγων οὐκ ἀνόητος φαίνοιτο ἐνδίκως;
            </p>
        </sp>
        <sp>
            <speaker>
                Πρώταρχος
            </speaker>
            <p>
                εἰσὶ μὲν γὰρ ἀπ᾽ ἐναντίων, ὦ Σώκρατες, αὗται πραγμάτων, οὐ μὴν αὐταί γε ἀλλήλαις ἐναντίαι. πῶς γὰρ
                <milestone unit="section" n="12e"/>
                ἡδονῇ γε ἡδονὴ[μὴ]οὐχ ὁμοιότατον ἂν εἴη, τοῦτο αὐτὸ ἑαυτῷ, πάντων χρημάτων;
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ γὰρ χρῶμα, ὦ δαιμόνιε, χρώματι: κατά γε αὐτὸ τοῦτο οὐδὲν διοίσει τὸ χρῶμα εἶναι πᾶν, τό γε μὴν μέλαν τῷ λευκῷ πάντες γιγνώσκομεν ὡς πρὸς τῷ διάφορον εἶναι καὶ ἐναντιώτατον ὂν τυγχάνει. καὶ δὴ καὶ σχῆμα σχήματι κατὰ ταὐτόν: γένει μέν ἐστι πᾶν ἕν, τὰ δὲ μέρη τοῖς μέρεσιν
                <milestone unit="page" n="13"/>
                <milestone unit="section" n="13a"/>
                αὐτοῦ τὰ μὲν ἐναντιώτατα ἀλλήλοις, τὰ δὲ διαφορότητ᾽ ἔχοντα μυρίαν που τυγχάνει, καὶ πολλὰ ἕτερα οὕτως ἔχονθ᾽ εὑρήσομεν. ὥστε τούτῳ γε τῷ λόγῳ μὴ πίστευε, τῷ πάντα τὰ ἐναντιώτατα ἓν ποιοῦντι. φοβοῦμαι δὲ μή τινας ἡδονὰς ἡδοναῖς εὑρήσομεν ἐναντίας.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἴσως: ἀλλὰ τί τοῦθ᾽ ἡμῶν βλάψει τὸν λόγον;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅτι προσαγορεύεις αὐτὰ ἀνόμοια ὄντα ἑτέρῳ, φήσομεν, ὀνόματι: λέγεις γὰρ ἀγαθὰ πάντ᾽ εἶναι τὰ ἡδέα. τὸ μὲν οὖν μὴ οὐχὶ ἡδέα εἶναι τὰ ἡδέα λόγος οὐδεὶς ἀμφισβητεῖ:
                <milestone unit="section" n="13b"/>
                κακὰ δ᾽ ὄντα αὐτῶν τὰ πολλὰ καὶ ἀγαθὰ δέ, ὡς ἡμεῖς φαμέν, ὅμως πάντα σὺ προσαγορεύεις ἀγαθὰ αὐτά, ὁμολογῶν ἀνόμοια εἶναι, τῷ λόγῳ εἴ τίς σε προσαναγκάζοι. τί οὖν δὴ ταὐτὸν ἐν ταῖς κακαῖς ὁμοίως καὶ ἐν ἀγαθαῖς ἐνὸν πάσας ἡδονὰς ἀγαθὸν εἶναι προσαγορεύεις;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς λέγεις, ὦ Σώκρατες; οἴει γάρ τινα συγχωρήσεσθαι, θέμενον ἡδονὴν εἶναι τἀγαθόν, εἶτα ἀνέξεσθαί σου
                <milestone unit="section" n="13c"/>
                λέγοντος τὰς μὲν εἶναί τινας ἀγαθὰς ἡδονάς, τὰς δέ τινας ἑτέρας αὐτῶν κακάς;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ οὖν ἀνομοίους γε φήσεις αὐτὰς ἀλλήλαις εἶναι καί τινας ἐναντίας.
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὔτι καθ᾽ ὅσον γε ἡδοναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                πάλιν εἰς τὸν αὐτὸν φερόμεθα λόγον, ὦ Πρώταρχε, οὐδ᾽ ἄρα ἡδονὴν ἡδονῆς διάφορον, ἀλλὰ πάσας ὁμοίας εἶναι φήσομεν, καὶ τὰ παραδείγματα ἡμᾶς τὰ νυνδὴ λεχθέντα οὐδὲν τιτρώσκει, πεισόμεθα δὲ καὶ ἐροῦμεν ἅπερ οἱ πάντων
                <milestone unit="section" n="13d"/>
                φαυλότατοί τε καὶ περὶ λόγους ἅμα νέοι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὰ ποῖα δὴ λέγεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅτι σε μιμούμενος ἐγὼ καὶ ἀμυνόμενος ἐὰν τολμῶ λέγειν ὡς τὸ ἀνομοιότατόν ἐστι τῷ ἀνομοιοτάτῳ πάντων ὁμοιότατον, ἕξω τὰ αὐτὰ σοὶ λέγειν, καὶ φανούμεθά γε νεώτεροι τοῦ δέοντος, καὶ ὁ λόγος ἡμῖν ἐκπεσὼν οἰχήσεται. πάλιν οὖν αὐτὸν ἀνακρουώμεθα, καὶ τάχ᾽ ἂν ἰόντες εἰς τὰς ὁμοίας ἴσως ἄν πως ἀλλήλοις συγχωρήσαιμεν.
                <milestone unit="section" n="13e"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγε πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐμὲ θὲς ὑπὸ σοῦ πάλιν ἐρωτώμενον, ὦ Πρώταρχε.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον δή;
            </p>
        </sp>
        <sp>
            <speaker>
                Σωκράτης
            </speaker>
            <p>
                φρόνησίς τε καὶ ἐπιστήμη καὶ νοῦς καὶ πάνθ᾽ ὁπόσα δὴ κατ᾽ ἀρχὰς ἐγὼ θέμενος εἶπον ἀγαθά, διερωτώμενος ὅτι ποτ᾽ ἐστὶν ἀγαθόν, ἆρ᾽ οὐ ταὐτὸν πείσονται τοῦτο ὅπερ ὁ σὸς λόγος;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                πολλαί τε αἱ συνάπασαι ἐπιστῆμαι δόξουσιν εἶναι καὶ ἀνόμοιοί τινες αὐτῶν ἀλλήλαις: εἰ δὲ καὶ ἐναντίαι πῃ
                <milestone unit="page" n="14"/>
                <milestone unit="section" n="14a"/>
                γίγνονταί τινες, ἆρα ἄξιος ἂν εἴην τοῦ διαλέγεσθαι νῦν, εἰ φοβηθεὶς τοῦτο αὐτὸ μηδεμίαν ἀνόμοιον φαίην ἐπιστήμην ἐπιστήμῃ γίγνεσθαι, κἄπειθ᾽ ἡμῖν οὕτως ὁ λόγος ὥσπερ μῦθος ἀπολόμενος οἴχοιτο, αὐτοὶ δὲ σῳζοίμεθα ἐπί τινος ἀλογίας;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀλλ᾽ οὐ μὴν δεῖ τοῦτο γενέσθαι, πλὴν τοῦ σωθῆναι. τό γε μήν μοι ἴσον τοῦ σοῦ τε καὶ ἐμοῦ λόγου ἀρέσκει: πολλαὶ μὲν ἡδοναὶ καὶ ἀνόμοιοι γιγνέσθων, πολλαὶ δὲ ἐπιστῆμαι καὶ διάφοροι.
                <milestone unit="section" n="14b"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                τὴν τοίνυν διαφορότητα, ὦ Πρώταρχε,[τοῦ ἀγαθοῦ]τοῦ τ᾽ ἐμοῦ καὶ τοῦ σοῦ μὴ ἀποκρυπτόμενοι, κατατιθέντες δὲ εἰς τὸ μέσον, τολμῶμεν, ἄν πῃ ἐλεγχόμενοι μηνύσωσι πότερον ἡδονὴν τἀγαθὸν δεῖ λέγειν ἢ φρόνησιν ἤ τι τρίτον ἄλλο εἶναι. νῦν γὰρ οὐ δήπου πρός γε αὐτὸ τοῦτο φιλονικοῦμεν, ὅπως ἁγὼ τίθεμαι, ταῦτ᾽ ἔσται τὰ νικῶντα, ἢ ταῦθ᾽ ἃ σύ, τῷ δ᾽ ἀληθεστάτῳ δεῖ που συμμαχεῖν ἡμᾶς ἄμφω.
            </p>
        </sp>
        <sp>
            <speaker>
                Πρώταρχος
            </speaker>
            <p>
                δεῖ γὰρ οὖν.
                <milestone unit="section" n="14c"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                τοῦτον τοίνυν τὸν λόγον ἔτι μᾶλλον δι᾽ ὁμολογίας βεβαιωσώμεθα.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸν ποῖον δή;
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸν πᾶσι παρέχοντα ἀνθρώποις πράγματα ἑκοῦσί τε καὶ ἄκουσιν ἐνίοις καὶ ἐνίοτε.
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγε σαφέστερον.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸν νυνδὴ παραπεσόντα λέγω, φύσει πως πεφυκότα θαυμαστόν. ἓν γὰρ δὴ τὰ πολλὰ εἶναι καὶ τὸ ἓν πολλὰ θαυμαστὸν λεχθέν, καὶ ῥᾴδιον ἀμφισβητῆσαι τῷ τούτων ὁποτερονοῦν τιθεμένῳ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἆρ᾽ οὖν λέγεις ὅταν τις ἐμὲ φῇ Πρώταρχον ἕνα
                <milestone unit="section" n="14d"/>
                γεγονότα φύσει πολλοὺς εἶναι πάλιν τοὺς ἐμὲ καὶ ἐναντίους ἀλλήλοις, μέγαν καὶ σμικρὸν τιθέμενος καὶ βαρὺν καὶ κοῦφον τὸν αὐτὸν καὶ ἄλλα μυρία;
            </p>
        </sp>
        <sp>
            <speaker>
                Σωκράτης
            </speaker>
            <p>
                σὺ μέν, ὦ Πρώταρχε, εἴρηκας τὰ δεδημευμένα τῶν θαυμαστῶν περὶ τὸ ἓν καὶ πολλά, συγκεχωρημένα δὲ ὡς ἔπος εἰπεῖν ὑπὸ πάντων ἤδη μὴ δεῖν τῶν τοιούτων ἅπτεσθαι, παιδαριώδη καὶ ῥᾴδια καὶ σφόδρα τοῖς λόγοις ἐμπόδια ὑπολαμβανόντων γίγνεσθαι, ἐπεὶ μηδὲ τὰ τοιάδε, ὅταν τις
                <milestone unit="section" n="14e"/>
                ἑκάστου τὰ μέλη τε καὶ ἅμα μέρη διελὼν τῷ λόγῳ, πάντα ταῦτα τὸ ἓν ἐκεῖνο εἶναι διομολογησάμενος, ἐλέγχῃ καταγελῶν ὅτι τέρατα διηνάγκασται φάναι, τό τε ἓν ὡς πολλά ἐστι καὶ ἄπειρα, καὶ τὰ πολλὰ ὡς ἓν μόνον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                σὺ δὲ δὴ ποῖα, ὦ Σώκρατες, ἕτερα λέγεις, ἃ μήπω συγκεχωρημένα δεδήμευται περὶ τὸν αὐτὸν τοῦτον λόγον;
                <milestone unit="page" n="15"/>
                <milestone unit="section" n="15a"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ὁπόταν, ὦ παῖ, τὸ ἓν μὴ τῶν γιγνομένων τε καὶ ἀπολλυμένων τις τιθῆται, καθάπερ ἀρτίως ἡμεῖς εἴπομεν. ἐνταυθοῖ μὲν γὰρ καὶ τὸ τοιοῦτον ἕν, ὅπερ εἴπομεν νυνδή, συγκεχώρηται τὸ μὴ δεῖν ἐλέγχειν: ὅταν δέ τις ἕνα ἄνθρωπον ἐπιχειρῇ τίθεσθαι καὶ βοῦν ἕνα καὶ τὸ καλὸν ἓν καὶ τὸ ἀγαθὸν ἕν, περὶ τούτων τῶν ἑνάδων καὶ τῶν τοιούτων ἡ πολλὴ σπουδὴ μετὰ διαιρέσεως ἀμφισβήτησις γίγνεται.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς;
                <milestone unit="section" n="15b"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                πρῶτον μὲν εἴ τινας δεῖ τοιαύτας εἶναι μονάδας ὑπολαμβάνειν ἀληθῶς οὔσας: εἶτα πῶς αὖ ταύτας, μίαν ἑκάστην οὖσαν ἀεὶ τὴν αὐτὴν καὶ μήτε γένεσιν μήτε ὄλεθρον προσδεχομένην, ὅμως εἶναι βεβαιότατα μίαν ταύτην; μετὰ δὲ τοῦτ᾽ ἐν τοῖς γιγνομένοις αὖ καὶ ἀπείροις εἴτε διεσπασμένην καὶ πολλὰ γεγονυῖαν θετέον, εἴθ᾽ ὅλην αὐτὴν αὑτῆς χωρίς, ὃ δὴ πάντων ἀδυνατώτατον φαίνοιτ᾽ ἄν, ταὐτὸν καὶ ἓν ἅμα ἐν ἑνί τε καὶ πολλοῖς γίγνεσθαι. ταῦτ᾽ ἔστι τὰ
                <milestone unit="section" n="15c"/>
                περὶ τὰ τοιαῦτα ἓν καὶ πολλά, ἀλλ᾽ οὐκ ἐκεῖνα, ὦ Πρώταρχε, ἁπάσης ἀπορίας αἴτια μὴ καλῶς ὁμολογηθέντα καὶ εὐπορίας[ἂν]αὖ καλῶς.
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὐκοῦν χρὴ τοῦθ᾽ ἡμᾶς, ὦ Σώκρατες, ἐν τῷ νῦν πρῶτον διαπονήσασθαι;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὡς γοῦν ἐγὼ φαίην ἄν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ πάντας τοίνυν ἡμᾶς ὑπόλαβε συγχωρεῖν σοι τούσδε τὰ τοιαῦτα: Φίληβον δ᾽ ἴσως κράτιστον ἐν τῷ νῦν ἐπερωτῶντα μὴ κινεῖν εὖ κείμενον.
                <milestone unit="section" n="15d"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                εἶεν: πόθεν οὖν τις ταύτης ἄρξηται πολλῆς οὔσης καὶ παντοίας περὶ τὰ ἀμφισβητούμενα μάχης; ἆρ᾽ ἐνθένδε;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πόθεν;
            </p>
        </sp>
        <sp>
            <speaker>
                Σωκράτης
            </speaker>
            <p>
                φαμέν που ταὐτὸν ἓν καὶ πολλὰ ὑπὸ λόγων γιγνόμενα περιτρέχειν πάντῃ καθ᾽ ἕκαστον τῶν λεγομένων ἀεί, καὶ πάλαι καὶ νῦν. καὶ τοῦτο οὔτε μὴ παύσηταί ποτε οὔτε ἤρξατο νῦν, ἀλλ᾽ ἔστι τὸ τοιοῦτον, ὡς ἐμοὶ φαίνεται, τῶν λόγων αὐτῶν ἀθάνατόν τι καὶ ἀγήρων πάθος ἐν ἡμῖν: ὁ δὲ πρῶτον αὐτοῦ γευσάμενος ἑκάστοτε τῶν νέων, ἡσθεὶς ὥς
                <milestone unit="section" n="15e"/>
                τινα σοφίας ηὑρηκὼς θησαυρόν, ὑφ᾽ ἡδονῆς ἐνθουσιᾷ τε καὶ πάντα κινεῖ λόγον ἅσμενος, τοτὲ μὲν ἐπὶ θάτερα κυκλῶν καὶ συμφύρων εἰς ἕν, τοτὲ δὲ πάλιν ἀνειλίττων καὶ διαμερίζων, εἰς ἀπορίαν αὑτὸν μὲν πρῶτον καὶ μάλιστα καταβάλλων, δεύτερον δ᾽ ἀεὶ τὸν ἐχόμενον, ἄντε νεώτερος ἄντε πρεσβύτερος ἄντε ἧλιξ ὢν τυγχάνῃ, φειδόμενος οὔτε πατρὸς οὔτε μητρὸς
                <milestone unit="page" n="16"/>
                <milestone unit="section" n="16a"/>
                οὔτε ἄλλου τῶν ἀκουόντων οὐδενός, ὀλίγου δὲ καὶ τῶν ἄλλων ζῴων, οὐ μόνον τῶν ἀνθρώπων, ἐπεὶ βαρβάρων γε οὐδενὸς ἂν φείσαιτο, εἴπερ μόνον ἑρμηνέα ποθὲν ἔχοι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἆρ᾽, ὦ Σώκρατες, οὐχ ὁρᾷς ἡμῶν τὸ πλῆθος, ὅτι νέοι πάντες ἐσμέν, καὶ οὐ φοβῇ μή σοι μετὰ Φιλήβου συνεπιθώμεθα, ἐὰν ἡμᾶς λοιδορῇς; ὅμως δὲ μανθάνομεν γὰρ ὃ λέγεις, εἴ τις τρόπος ἔστι καὶ μηχανὴ τὴν μὲν τοιαύτην ταραχὴν ἡμῖν ἔξω τοῦ λόγου εὐμενῶς πως ἀπελθεῖν, ὁδὸν δέ
                <milestone unit="section" n="16b"/>
                τινα καλλίω ταύτης ἐπὶ τὸν λόγον ἀνευρεῖν, σύ τε προθυμοῦ τοῦτο καὶ ἡμεῖς συνακολουθήσομεν εἰς δύναμιν: οὐ γὰρ σμικρὸς ὁ παρὼν λόγος, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐ γὰρ οὖν, ὦ παῖδες, ὥς φησιν ὑμᾶς προσαγορεύων Φίληβος. οὐ μὴν ἔστι καλλίων ὁδὸς οὐδ᾽ ἂν γένοιτο ἧς ἐγὼ ἐραστὴς μέν εἰμι ἀεί, πολλάκις δέ με ἤδη διαφυγοῦσα ἔρημον καὶ ἄπορον κατέστησεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τίς αὕτη; λεγέσθω μόνον.
                <milestone unit="section" n="16c"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἣν δηλῶσαι μὲν οὐ πάνυ χαλεπόν, χρῆσθαι δὲ παγχάλεπον: πάντα γὰρ ὅσα τέχνης ἐχόμενα ἀνηυρέθη πώποτε διὰ ταύτης φανερὰ γέγονε. σκόπει δὲ ἣν λέγω.
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγε μόνον.
            </p>
        </sp>
        <sp>
            <speaker>
                Σωκράτης
            </speaker>
            <p>
                θεῶν μὲν εἰς ἀνθρώπους δόσις, ὥς γε καταφαίνεται ἐμοί, ποθὲν ἐκ θεῶν ἐρρίφη διά τινος Προμηθέως ἅμα φανοτάτῳ τινὶ πυρί: καὶ οἱ μὲν παλαιοί, κρείττονες ἡμῶν καὶ ἐγγυτέρω θεῶν οἰκοῦντες, ταύτην φήμην παρέδοσαν, ὡς ἐξ ἑνὸς μὲν καὶ πολλῶν ὄντων τῶν ἀεὶ λεγομένων εἶναι, πέρας δὲ καὶ ἀπειρίαν ἐν αὑτοῖς σύμφυτον ἐχόντων. δεῖν
                <milestone unit="section" n="16d"/>
                οὖν ἡμᾶς τούτων οὕτω διακεκοσμημένων ἀεὶ μίαν ἰδέαν περὶ παντὸς ἑκάστοτε θεμένους ζητεῖν—εὑρήσειν γὰρ ἐνοῦσαν—ἐὰν οὖν μεταλάβωμεν, μετὰ μίαν δύο, εἴ πως εἰσί, σκοπεῖν, εἰ δὲ μή, τρεῖς ἤ τινα ἄλλον ἀριθμόν, καὶ τῶν ἓν ἐκείνων ἕκαστον πάλιν ὡσαύτως, μέχριπερ ἂν τὸ κατ᾽ ἀρχὰς ἓν μὴ ὅτι ἓν καὶ πολλὰ καὶ ἄπειρά ἐστι μόνον ἴδῃ τις, ἀλλὰ καὶ ὁπόσα: τὴν δὲ τοῦ ἀπείρου ἰδέαν πρὸς τὸ πλῆθος μὴ προσφέρειν πρὶν ἄν τις τὸν ἀριθμὸν αὐτοῦ πάντα κατίδῃ τὸν
                <milestone unit="section" n="16e"/>
                μεταξὺ τοῦ ἀπείρου τε καὶ τοῦ ἑνός, τότε δ᾽ ἤδη τὸ ἓν ἕκαστον τῶν πάντων εἰς τὸ ἄπειρον μεθέντα χαίρειν ἐᾶν. οἱ μὲν οὖν θεοί, ὅπερ εἶπον, οὕτως ἡμῖν παρέδοσαν σκοπεῖν καὶ μανθάνειν καὶ διδάσκειν ἀλλήλους: οἱ δὲ νῦν τῶν ἀνθρώπων
                <milestone unit="page" n="17"/>
                <milestone unit="section" n="17a"/>
                σοφοὶ ἓν μέν, ὅπως ἂν τύχωσι, καὶ πολλὰ θᾶττον καὶ βραδύτερον ποιοῦσι τοῦ δέοντος, μετὰ δὲ τὸ ἓν ἄπειρα εὐθύς, τὰ δὲ μέσα αὐτοὺς ἐκφεύγει—οἷς διακεχώρισται τό τε διαλεκτικῶς πάλιν καὶ τὸ ἐριστικῶς ἡμᾶς ποιεῖσθαι πρὸς ἀλλήλους τοὺς λόγους.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὰ μέν πως, ὦ Σώκρατες, δοκῶ σου μανθάνειν, τὰ δὲ ἔτι σαφέστερον δέομαι ἃ λέγεις ἀκοῦσαι.
            </p>
        </sp>
        <sp>
            <speaker>
                Σωκράτης
            </speaker>
            <p>
                σαφὲς μήν, ὦ Πρώταρχε, ἐστὶν ἐν τοῖς γράμμασιν ὃ λέγω, καὶ λάμβαν᾽ αὐτὸ ἐν τούτοις οἷσπερ καὶ
                <milestone unit="section" n="17b"/>
                πεπαίδευσαι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                φωνὴ μὲν ἡμῖν ἐστί που μία διὰ τοῦ στόματος ἰοῦσα, καὶ ἄπειρος αὖ πλήθει, πάντων τε καὶ ἑκάστου.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ οὐδὲν ἑτέρῳ γε τούτων ἐσμέν πω σοφοί, οὔτε ὅτι τὸ ἄπειρον αὐτῆς ἴσμεν οὔθ᾽ ὅτι τὸ ἕν: ἀλλ᾽ ὅτι πόσα τ᾽ ἐστὶ καὶ ὁποῖα, τοῦτό ἐστι τὸ γραμματικὸν ἕκαστον ποιοῦν ἡμῶν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθέστατα.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν καὶ τὸ μουσικὸν ὃ τυγχάνει ποιοῦν, τοῦτ᾽ ἔστι ταὐτόν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς;
                <milestone unit="section" n="17c"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                φωνὴ μέν που καὶ τὸ κατ᾽ ἐκείνην τὴν τέχνην ἐστὶ μία ἐν αὐτῇ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                δύο δὲ θῶμεν βαρὺ καὶ ὀξύ, καὶ τρίτον ὁμότονον. ἢ πῶς;
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὕτως.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ οὔπω σοφὸς ἂν εἴης τὴν μουσικὴν εἰδὼς ταῦτα μόνα, μὴ δὲ εἰδὼς ὥς γ᾽ ἔπος εἰπεῖν εἰς ταῦτα οὐδενὸς ἄξιος ἔσῃ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὐ γὰρ οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽, ὦ φίλε, ἐπειδὰν λάβῃς τὰ διαστήματα ὁπόσα ἐστὶ τὸν ἀριθμὸν τῆς φωνῆς ὀξύτητός τε πέρι καὶ βαρύτητος,
                <milestone unit="section" n="17d"/>
                καὶ ὁποῖα, καὶ τοὺς ὅρους τῶν διαστημάτων, καὶ τὰ ἐκ τούτων ὅσα συστήματα γέγονεν—ἃ κατιδόντες οἱ πρόσθεν παρέδοσαν ἡμῖν τοῖς ἑπομένοις ἐκείνοις καλεῖν αὐτὰ ἁρμονίας, ἔν τε ταῖς κινήσεσιν αὖ τοῦ σώματος ἕτερα τοιαῦτα ἐνόντα πάθη γιγνόμενα, ἃ δὴ δι᾽ ἀριθμῶν μετρηθέντα δεῖν αὖ φασι ῥυθμοὺς καὶ μέτρα ἐπονομάζειν, καὶ ἅμα ἐννοεῖν ὡς οὕτω δεῖ περὶ παντὸς ἑνὸς καὶ πολλῶν σκοπεῖν—ὅταν γὰρ αὐτά
                <milestone unit="section" n="17e"/>
                τε λάβῃς οὕτω, τότε ἐγένου σοφός, ὅταν τε ἄλλο τῶν ἓν ὁτιοῦν ταύτῃ σκοπούμενος ἕλῃς, οὕτως ἔμφρων περὶ τοῦτο γέγονας: τὸ δ᾽ ἄπειρόν σε ἑκάστων καὶ ἐν ἑκάστοις πλῆθος ἄπειρον ἑκάστοτε ποιεῖ τοῦ φρονεῖν καὶ οὐκ ἐλλόγιμον οὐδ᾽ ἐνάριθμον, ἅτ᾽ οὐκ εἰς ἀριθμὸν οὐδένα ἐν οὐδενὶ πώποτε ἀπιδόντα.
            </p>
        </sp>
        <sp>
            <speaker>
                Πρώταρχος
            </speaker>
            <p>
                κάλλιστα, ὦ Φίληβε, ἔμοιγε τὰ νῦν λεγόμενα εἰρηκέναι φαίνεται Σωκράτης.
                <milestone unit="page" n="18"/>
                <milestone unit="section" n="18a"/>
            </p>
        </sp>
        <sp>
            <speaker>
                Φίληβος
            </speaker>
            <p>
                κἀμοὶ ταῦτά γε αὐτά: ἀλλὰ τί δή ποτε πρὸς ἡμᾶς ὁ λόγος οὗτος νῦν εἴρηται καὶ τί ποτε βουλόμενος;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὀρθῶς μέντοι τοῦθ᾽ ἡμᾶς, ὦ Πρώταρχε, ἠρώτηκε Φίληβος.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν, καὶ ἀποκρίνου γε αὐτῷ.
            </p>
        </sp>
        <sp>
            <speaker>
                Σωκράτης
            </speaker>
            <p>
                δράσω ταῦτα διελθὼν σμικρὸν ἔτι περὶ αὐτῶν τούτων. ὥσπερ γὰρ ἓν ὁτιοῦν εἴ τίς ποτε λάβοι, τοῦτον, ὥς φαμεν, οὐκ ἐπ᾽ ἀπείρου φύσιν δεῖ βλέπειν εὐθὺς ἀλλ᾽ ἐπί τινα ἀριθμόν, οὕτω καὶ τὸ ἐναντίον ὅταν τις τὸ ἄπειρον
                <milestone unit="section" n="18b"/>
                ἀναγκασθῇ πρῶτον λαμβάνειν, μὴ ἐπὶ τὸ ἓν εὐθύς, ἀλλ᾽[ἐπ᾽]ἀριθμὸν αὖ τινα πλῆθος ἕκαστον ἔχοντά τι κατανοεῖν, τελευτᾶν τε ἐκ πάντων εἰς ἕν. πάλιν δὲ ἐν τοῖς γράμμασι τὸ νῦν λεγόμενον λάβωμεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐπειδὴ φωνὴν ἄπειρον κατενόησεν εἴτε τις θεὸς εἴτε καὶ θεῖος ἄνθρωπος—ὡς λόγος ἐν Αἰγύπτῳ Θεῦθ τινα τοῦτον γενέσθαι λέγων, ὃς πρῶτος τὰ φωνήεντα ἐν τῷ ἀπείρῳ κατενόησεν οὐχ ἓν ὄντα ἀλλὰ πλείω, καὶ πάλιν
                <milestone unit="section" n="18c"/>
                ἕτερα φωνῆς μὲν οὔ, φθόγγου δὲ μετέχοντά τινος, ἀριθμὸν δέ τινα καὶ τούτων εἶναι, τρίτον δὲ εἶδος γραμμάτων διεστήσατο τὰ νῦν λεγόμενα ἄφωνα ἡμῖν: τὸ μετὰ τοῦτο διῄρει τά τε ἄφθογγα καὶ ἄφωνα μέχρι ἑνὸς ἑκάστου, καὶ τὰ φωνήεντα καὶ τὰ μέσα κατὰ τὸν αὐτὸν τρόπον, ἕως ἀριθμὸν αὐτῶν λαβὼν ἑνί τε ἑκάστῳ καὶ σύμπασι
                <term>
                    στοιχεῖον
                </term>
                ἐπωνόμασε: καθορῶν δὲ ὡς οὐδεὶς ἡμῶν οὐδ᾽ ἂν ἓν αὐτὸ καθ᾽ αὑτὸ ἄνευ πάντων αὐτῶν μάθοι, τοῦτον τὸν δεσμὸν αὖ λογισάμενος ὡς
                <milestone unit="section" n="18d"/>
                ὄντα ἕνα καὶ πάντα ταῦτα ἕν πως ποιοῦντα μίαν ἐπ᾽ αὐτοῖς ὡς οὖσαν γραμματικὴν τέχνην ἐπεφθέγξατο προσειπών.
            </p>
        </sp>
        <sp>
            <speaker>
                Φίληβος
            </speaker>
            <p>
                ταῦτ᾽ ἔτι σαφέστερον ἐκείνων αὐτά γε πρὸς ἄλληλα, ὦ Πρώταρχε, ἔμαθον: τὸ δ᾽ αὐτό μοι τοῦ λόγου νῦν τε καὶ σμικρὸν ἔμπροσθεν ἐλλείπεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                μῶν, ὦ Φίληβε, τὸ τί πρὸς ἔπος αὖ ταῦτ᾽ ἐστίν;
            </p>
        </sp>
        <sp>
            <speaker>
                Φίληβος
            </speaker>
            <p>
                ναί, τοῦτ᾽ ἔστιν ὃ πάλαι ζητοῦμεν ἐγώ τε καὶΠρώταρχος.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἦ μὴν ἐπ᾽ αὐτῷ γε ἤδη γεγονότες ζητεῖτε, ὡς φῄς,
                <milestone unit="section" n="18e"/>
                πάλαι.
            </p>
        </sp>
        <sp>
            <speaker>
                Φίληβος
            </speaker>
            <p>
                πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὐ περὶ φρονήσεως ἦν καὶ ἡδονῆς ἡμῖν ἐξ ἀρχῆς ὁ λόγος, ὁπότερον αὐτοῖν αἱρετέον;
            </p>
        </sp>
        <sp>
            <speaker>
                Φίληβος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν ἕν γε ἑκάτερον αὐτοῖν εἶναί φαμεν.
            </p>
        </sp>
        <sp>
            <speaker>
                Φίληβος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τοῦτ᾽ αὐτὸ τοίνυν ἡμᾶς ὁ πρόσθεν λόγος ἀπαιτεῖ, πῶς ἔστιν ἓν καὶ πολλὰ αὐτῶν ἑκάτερον, καὶ πῶς μὴ ἄπειρα
                <milestone unit="page" n="19"/>
                <milestone unit="section" n="19a"/>
                εὐθύς, ἀλλά τινά ποτε ἀριθμὸν ἑκάτερον ἔμπροσθεν κέκτηται τοῦ ἄπειρα αὐτῶν ἕκαστα γεγονέναι;
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὐκ εἰς φαῦλόν γε ἐρώτημα, ὦ Φίληβε, οὐκ οἶδ᾽ ὅντινα τρόπον κύκλῳ πως περιαγαγὼν ἡμᾶς ἐμβέβληκε Σωκράτης. καὶ σκόπει δὴ πότερος ἡμῶν ἀποκρινεῖται τὸ νῦν ἐρωτώμενον. ἴσως δὴ γελοῖον τὸ ἐμὲ τοῦ λόγου διάδοχον παντελῶς ὑποστάντα διὰ τὸ μὴ δύνασθαι τὸ νῦν ἐρωτηθὲν ἀποκρίνασθαι σοὶ πάλιν τοῦτο προστάττειν: γελοιότερον
                <milestone unit="section" n="19b"/>
                δ᾽ οἶμαι πολὺ τὸ μηδέτερον ἡμῶν δύνασθαι. σκόπει δὴ τί δράσομεν. εἴδη γάρ μοι δοκεῖ νῦν ἐρωτᾶν ἡδονῆς ἡμᾶς Σωκράτης εἴτε ἔστιν εἴτε μή, καὶ ὁπόσα ἐστὶ καὶ ὁποῖα: τῆς τ᾽ αὖ φρονήσεως πέρι κατὰ ταὐτὰ ὡσαύτως.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀληθέστατα λέγεις, ὦ παῖ Καλλίου: μὴ γὰρ δυνάμενοι τοῦτο κατὰ παντὸς ἑνὸς καὶ ὁμοίου καὶ ταὐτοῦ δρᾶν καὶ τοῦ ἐναντίου, ὡς ὁ παρελθὼν λόγος ἐμήνυσεν, οὐδεὶς εἰς οὐδὲν οὐδενὸς ἂν ἡμῶν οὐδέποτε γένοιτο ἄξιος.
                <milestone unit="section" n="19c"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                σχεδὸν ἔοικεν οὕτως, ὦ Σώκρατες, ἔχειν. ἀλλὰ καλὸν μὲν τὸ σύμπαντα γιγνώσκειν τῷ σώφρονι, δεύτερος δ᾽ εἶναι πλοῦς δοκεῖ μὴ λανθάνειν αὐτὸν αὑτόν. τί δή μοι τοῦτο εἴρηται τὰ νῦν; ἐγώ σοι φράσω. σὺ τήνδε ἡμῖν τὴν συνουσίαν, ὦ Σώκρατες, ἐπέδωκας πᾶσι καὶ σεαυτὸν πρὸς τὸ διελέσθαι τί τῶν ἀνθρωπίνων κτημάτων ἄριστον. Φιλήβου γὰρ εἰπόντος ἡδονὴν καὶ τέρψιν καὶ χαρὰν καὶ πάνθ᾽ ὁπόσα τοιαῦτ᾽ ἐστί, σὺ πρὸς αὐτὰ ἀντεῖπες ὡς οὐ ταῦτα
                <milestone unit="section" n="19d"/>
                ἀλλ᾽ ἐκεῖνά ἐστιν ἃ πολλάκις ἡμᾶς αὐτοὺς ἀναμιμνῄσκομεν ἑκόντες, ὀρθῶς δρῶντες, ἵν᾽ ἐν μνήμῃ παρακείμενα ἑκάτερα βασανίζηται. φῂς δ᾽, ὡς ἔοικε, σὺ τὸ προσρηθησόμενον ὀρθῶς ἄμεινον ἡδονῆς γε ἀγαθὸν εἶναι νοῦν, ἐπιστήμην, σύνεσιν, τέχνην καὶ πάντα αὖ τὰ τούτων συγγενῆ, ἃ κτᾶσθαι δεῖν ἀλλ᾽ οὐχὶ ἐκεῖνα. τούτων δὴ μετ᾽ ἀμφισβητήσεως ἑκατέρων λεχθέντων ἡμεῖς σοι μετὰ παιδιᾶς ἠπειλήσαμεν
                <milestone unit="section" n="19e"/>
                ὡς οὐκ ἀφήσομεν οἴκαδέ σε πρὶν ἂν τούτων τῶν λόγων πέρας ἱκανὸν γένηταί τι διορισθέντων, σὺ δὲ συνεχώρησας καὶ ἔδωκας εἰς ταῦθ᾽ ἡμῖν σαυτόν, ἡμεῖς δὲ δὴ λέγομεν, καθάπερ οἱ παῖδες, ὅτι τῶν ὀρθῶς δοθέντων ἀφαίρεσις οὐκ ἔστι: παῦσαι δὴ τὸν τρόπον ἡμῖν ἀπαντῶν τοῦτον ἐπὶ τὰ νῦν λεγόμενα.
            </p>
        </sp>
        <sp>
            <speaker>
                Σωκράτης
            </speaker>
            <p>
                τίνα λέγεις;
                <milestone unit="page" n="20"/>
                <milestone unit="section" n="20a"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                εἰς ἀπορίαν ἐμβάλλων καὶ ἀνερωτῶν ὧν μὴ δυναίμεθ᾽ ἂν ἱκανὴν ἀπόκρισιν ἐν τῷ παρόντι διδόναι σοι. μὴ γὰρ οἰώμεθα τέλος ἡμῖν εἶναι τῶν νῦν τὴν πάντων ἡμῶν ἀπορίαν, ἀλλ᾽ εἰ δρᾶν τοῦθ᾽ ἡμεῖς ἀδυνατοῦμεν, σοὶ δραστέον: ὑπέσχου γάρ. βουλεύου δὴ πρὸς ταῦτα αὐτὸς πότερον ἡδονῆς εἴδη σοι καὶ ἐπιστήμης διαιρετέον ἢ καὶ ἐατέον, εἴ πῃ καθ᾽ ἕτερόν τινα τρόπον οἷός τ᾽ εἶ καὶ βούλει δηλῶσαί πως ἄλλως τὰ νῦν ἀμφισβητούμενα παρ᾽ ἡμῖν.
                <milestone unit="section" n="20b"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                δεινὸν μὲν τοίνυν ἔτι προσδοκᾶν οὐδὲν δεῖ τὸν ἐμέ, ἐπειδὴ τοῦθ᾽ οὕτως εἶπες: τὸ γὰρ εἰ βούλει ῥηθὲν λύει πάντα φόβον ἑκάστων πέρι. πρὸς δὲ αὖ τοῖς μνήμην τινὰ δοκεῖ τίς μοι δεδωκέναι θεῶν ἡμῖν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς δὴ καὶ τίνων;
            </p>
        </sp>
        <sp>
            <speaker>
                Σωκράτης
            </speaker>
            <p>
                λόγων ποτέ τινων πάλαι ἀκούσας ὄναρ ἢ καὶ ἐγρηγορὼς νῦν ἐννοῶ περί τε ἡδονῆς καὶ φρονήσεως, ὡς οὐδέτερον αὐτοῖν ἐστι τἀγαθόν, ἀλλὰ ἄλλο τι τρίτον, ἕτερον μὲν τούτων, ἄμεινον δὲ ἀμφοῖν. καίτοι τοῦτό γε ἂν ἐναργῶς
                <milestone unit="section" n="20c"/>
                ἡμῖν φανῇ νῦν, ἀπήλλακται μὲν ἡδονὴ τοῦ νικᾶν: τὸ γὰρ ἀγαθὸν οὐκ ἂν ἔτι ταὐτὸν αὐτῇ γίγνοιτο. ἢ πῶς;
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὕτως.
            </p>
        </sp>
        <sp>
            <speaker>
                Σωκράτης
            </speaker>
            <p>
                τῶν δέ γε εἰς τὴν διαίρεσιν εἰδῶν ἡδονῆς οὐδὲν ἔτι προσδεησόμεθα κατ᾽ ἐμὴν δόξαν. προϊὸν δ᾽ ἔτι σαφέστερον δείξει.
            </p>
        </sp>
        <sp>
            <speaker>
                Πρώταρχος
            </speaker>
            <p>
                κάλλιστ᾽ εἰπὼν οὕτω καὶ διαπέραινε.
            </p>
        </sp>
        <sp>
            <speaker>
                Σωκράτης
            </speaker>
            <p>
                μίκρ᾽ ἄττα τοίνυν ἔμπροσθεν ἔτι διομολογησώμεθα.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὰ ποῖα;
                <milestone unit="section" n="20d"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                τὴν τἀγαθοῦ μοῖραν πότερον ἀνάγκη τέλεον ἢ μὴ τέλεον εἶναι;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάντων δήπου τελεώτατον, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; ἱκανὸν τἀγαθόν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ οὔ; καὶ πάντων γε εἰς τοῦτο διαφέρειν τῶν ὄντων.
            </p>
        </sp>
        <sp>
            <speaker>
                Σωκράτης
            </speaker>
            <p>
                τόδε γε μήν, ὡς οἶμαι, περὶ αὐτοῦ ἀναγκαιότατον εἶναι λέγειν, ὡς πᾶν τὸ γιγνῶσκον αὐτὸ θηρεύει καὶ ἐφίεται βουλόμενον ἑλεῖν καὶ περὶ αὑτὸ κτήσασθαι, καὶ τῶν ἄλλων οὐδὲν φροντίζει πλὴν τῶν ἀποτελουμένων ἅμα ἀγαθοῖς.
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὐκ ἔστι τούτοις ἀντειπεῖν.
                <milestone unit="section" n="20e"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                σκοπῶμεν δὴ καὶ κρίνωμεν τόν τε ἡδονῆς καὶ τὸν φρονήσεως βίον ἰδόντες χωρίς.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς εἶπες;
            </p>
        </sp>
        <sp>
            <speaker>
                Σωκράτης
            </speaker>
            <p>
                μήτε ἐν τῷ τῆς ἡδονῆς ἐνέστω φρόνησις μήτ᾽ ἐν τῷ τῆς φρονήσεως ἡδονή. δεῖ γάρ, εἴπερ πότερον αὐτῶν ἔστ᾽ ἀγαθόν, μηδὲν μηδενὸς ἔτι προσδεῖσθαι: δεόμενον δ᾽
                <milestone unit="page" n="21"/>
                <milestone unit="section" n="21a"/>
                ἂν φανῇ πότερον, οὐκ ἔστι που τοῦτ᾽ ἔτι τὸ ὄντως ἡμῖν ἀγαθόν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ ἄν;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἐν σοὶ πειρώμεθα βασανίζοντες ταῦτα;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀποκρίνου δή.
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                δέξαι᾽ ἄν, Πρώταρχε, σὺ ζῆν τὸν βίον ἅπαντα ἡδόμενος ἡδονὰς τὰς μεγίστας;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί δ᾽ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν ἔτι τινὸς ἄν σοι προσδεῖν ἡγοῖο, εἰ τοῦτ᾽ ἔχεις παντελῶς;
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὐδαμῶς.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅρα δή, τοῦ φρονεῖν καὶ τοῦ νοεῖν καὶ λογίζεσθαι
                <milestone unit="section" n="21b"/>
                τὰ δέοντα καὶ ὅσα τούτων ἀδελφά, μῶν μὴ δέοι᾽ ἄν τι;
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ τί; πάντα γὰρ ἔχοιμ᾽ ἄν που τὸ χαίρειν ἔχων.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν οὕτω ζῶν ἀεὶ μὲν διὰ βίου ταῖς μεγίσταις ἡδοναῖς χαίροις ἄν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί δ᾽ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                νοῦν δέ γε καὶ μνήμην καὶ ἐπιστήμην καὶ δόξαν μὴ κεκτημένος ἀληθῆ, πρῶτον μὲν τοῦτο αὐτό, εἰ χαίρεις ἢ μὴ χαίρεις, ἀνάγκη δήπου σε ἀγνοεῖν, κενόν γε ὄντα πάσης φρονήσεως;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀνάγκη.
                <milestone unit="section" n="21c"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν ὡσαύτως μνήμην μὴ κεκτημένον ἀνάγκη δήπου μηδ᾽ ὅτι ποτὲ ἔχαιρες μεμνῆσθαι, τῆς τ᾽ ἐν τῷ παραχρῆμα ἡδονῆς προσπιπτούσης μηδ᾽ ἡντινοῦν μνήμην ὑπομένειν: δόξαν δ᾽ αὖ μὴ κεκτημένον ἀληθῆ μὴ δοξάζειν χαίρειν χαίροντα, λογισμοῦ δὲ στερόμενον μηδ᾽ εἰς τὸν ἔπειτα χρόνον ὡς χαιρήσεις δυνατὸν εἶναι λογίζεσθαι, ζῆν δὲ οὐκ ἀνθρώπου βίον, ἀλλά τινος πλεύμονος ἢ τῶν ὅσα θαλάττια μετ᾽ ὀστρεί̈νων ἔμψυχά ἐστι σωμάτων. ἔστι ταῦτα, ἢ παρὰ
                <milestone unit="section" n="21d"/>
                ταῦτα ἔχομεν ἄλλα διανοηθῆναι;
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν αἱρετὸς ἡμῖν βίος ὁ τοιοῦτος;
            </p>
        </sp>
        <sp>
            <speaker>
                Πρώταρχος
            </speaker>
            <p>
                εἰς ἀφασίαν παντάπασί με, ὦ Σώκρατες, οὗτος ὁ λόγος ἐμβέβληκε τὰ νῦν.
            </p>
        </sp>
        <sp>
            <speaker>
                Σωκράτης
            </speaker>
            <p>
                μήπω τοίνυν μαλθακιζώμεθα, τὸν δὲ τοῦ νοῦ μεταλαβόντες αὖ βίον ἴδωμεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸν ποῖον δὴ λέγεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                εἴ τις δέξαιτ᾽ ἂν αὖ ζῆν ἡμῶν φρόνησιν μὲν καὶ νοῦν καὶ ἐπιστήμην καὶ μνήμην πᾶσαν πάντων κεκτημένος,
                <milestone unit="section" n="21e"/>
                ἡδονῆς δὲ μετέχων μήτε μέγα μήτε σμικρόν, μηδ᾽ αὖ λύπης, ἀλλὰ τὸ παράπαν ἀπαθὴς πάντων τῶν τοιούτων.
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὐδέτερος ὁ βίος, ὦ Σώκρατες, ἔμοιγε τούτων αἱρετός, οὐδ᾽ ἄλλῳ μή ποτε, ὡς ἐγᾦμαι, φανῇ.
                <milestone unit="page" n="22"/>
                <milestone unit="section" n="22a"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δ᾽ ὁ συναμφότερος, ὦ Πρώταρχε, ἐξ ἀμφοῖν συμμειχθεὶς κοινὸς γενόμενος;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἡδονῆς λέγεις καὶ νοῦ καὶ φρονήσεως;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὕτω καὶ τῶν τοιούτων[λέγω]ἔγωγε.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πᾶς δήπου τοῦτόν γε αἱρήσεται πρότερον ἢ ᾽κείνων ὁποτερονοῦν, καὶ πρὸς τούτοις[γε]οὐχ ὁ μέν, ὁ δ᾽ οὔ.
            </p>
        </sp>
        <sp>
            <speaker>
                Σωκράτης
            </speaker>
            <p>
                μανθάνομεν οὖν ὅτι νῦν ἡμῖν ἐστι τὸ συμβαῖνον ἐν τοῖς παροῦσι λόγοις;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν, ὅτι γε τρεῖς μὲν βίοι προυτέθησαν,
                <milestone unit="section" n="22b"/>
                τοῖν δυοῖν δ᾽ οὐδέτερος ἱκανὸς οὐδὲ αἱρετὸς οὔτε ἀνθρώπων οὔτε ζῴων οὐδενί.
            </p>
        </sp>
        <sp>
            <speaker>
                Σωκράτης
            </speaker>
            <p>
                μῶν οὖν οὐκ ἤδη τούτων γε πέρι δῆλον ὡς οὐδέτερος αὐτοῖν εἶχε τἀγαθόν; ἦν γὰρ ἂν ἱκανὸς καὶ τέλεος καὶ πᾶσι φυτοῖς καὶ ζῴοις αἱρετός, οἷσπερ δυνατὸν ἦν οὕτως ἀεὶ διὰ βίου ζῆν: εἰ δέ τις ἄλλα ᾑρεῖθ᾽ ἡμῶν, παρὰ φύσιν ἂν τὴν τοῦ ἀληθῶς αἱρετοῦ ἐλάμβανεν ἄκων ἐξ ἀγνοίας ἤ τινος ἀνάγκης οὐκ εὐδαίμονος.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἔοικε γοῦν ταῦθ᾽ οὕτως ἔχειν.
                <milestone unit="section" n="22c"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ὡς μὲν τοίνυν τήν γε Φιλήβου θεὸν οὐ δεῖ διανοεῖσθαι ταὐτὸν καὶ τἀγαθόν, ἱκανῶς εἰρῆσθαί μοι δοκεῖ.
            </p>
        </sp>
        <sp>
            <speaker>
                Φίληβος
            </speaker>
            <p>
                οὐδὲ γὰρ ὁ σὸς νοῦς, ὦ Σώκρατες, ἔστι τἀγαθόν, ἀλλ᾽ ἕξει που ταὐτὰ ἐγκλήματα.
            </p>
        </sp>
        <sp>
            <speaker>
                Σωκράτης
            </speaker>
            <p>
                τάχ᾽ ἄν, ὦ Φίληβε, ὅ γ᾽ ἐμός: οὐ μέντοι τόν γε ἀληθινὸν ἅμα καὶ θεῖον οἶμαι νοῦν, ἀλλ᾽ ἄλλως πως ἔχειν. τῶν μὲν οὖν νικητηρίων πρὸς τὸν κοινὸν βίον οὐκ ἀμφισβητῶ πω ὑπὲρ νοῦ, τῶν δὲ δὴ δευτερείων ὁρᾶν καὶ σκοπεῖν χρὴ πέρι
                <milestone unit="section" n="22d"/>
                τί δράσομεν: τάχα γὰρ ἂν τοῦ κοινοῦ τούτου βίου αἰτιῴμεθ᾽ ἂν ἑκάτερος ὁ μὲν τὸν νοῦν αἴτιον, ὁ δ᾽ ἡδονὴν εἶναι, καὶ οὕτω τὸ μὲν ἀγαθὸν τούτων ἀμφοτέρων οὐδέτερον ἂν εἴη, τάχα δ᾽ ἂν αἴτιόν τις ὑπολάβοι πότερον αὐτῶν εἶναι. τούτου δὴ πέρι καὶ μᾶλλον ἔτι πρὸς Φίληβον διαμαχοίμην ἂν ὡς ἐν τῷ μεικτῷ τούτῳ βίῳ, ὅτι ποτ᾽ ἔστι τοῦτο ὃ λαβὼν ὁ βίος οὗτος γέγονεν αἱρετὸς ἅμα καὶ ἀγαθός, οὐχ ἡδονὴ ἀλλὰ νοῦς τούτῳ συγγενέστερον καὶ ὁμοιότερόν ἐστι, καὶ κατὰ τοῦτον
                <milestone unit="section" n="22e"/>
                τὸν λόγον οὔτ᾽ ἂν τῶν πρωτείων οὐδ᾽ αὖ τῶν δευτερείων ἡδονῇ μετὸν ἀληθῶς ἄν ποτε λέγοιτο: πορρωτέρω δ᾽ ἐστὶ τῶν τριτείων, εἴ τι τῷ ἐμῷ νῷ δεῖ πιστεύειν ἡμᾶς τὰ νῦν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀλλὰ μήν, ὦ Σώκρατες, ἔμοιγε δοκεῖ νῦν μὲν ἡδονή σοι πεπτωκέναι καθαπερεὶ πληγεῖσα ὑπὸ τῶν νυνδὴ λόγων: τῶν γὰρ νικητηρίων πέρι μαχομένη κεῖται. τὸν δὲ
                <milestone unit="page" n="23"/>
                <milestone unit="section" n="23a"/>
                νοῦν, ὡς ἔοικε, λεκτέον ὡς ἐμφρόνως οὐκ ἀντεποιεῖτο τῶν νικητηρίων: τὰ γὰρ αὔτ᾽ ἔπαθεν ἄν. τῶν δὲ δὴ δευτερείων στερηθεῖσα ἡδονὴ παντάπασιν ἄν τινα καὶ ἀτιμίαν σχοίη πρὸς τῶν αὑτῆς ἐραστῶν: οὐδὲ γὰρ ἐκείνοις ἔτ᾽ ἂν ὁμοίως φαίνοιτο καλή.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί οὖν; οὐκ ἄμεινον αὐτὴν ἐᾶν ἤδη καὶ μὴ τὴν ἀκριβεστάτην αὐτῇ προσφέροντα βάσανον καὶ ἐξελέγχοντα λυπεῖν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὐδὲν λέγεις, ὦ Σώκρατες.
                <milestone unit="section" n="23b"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ ὅτι τὸ ἀδύνατον εἶπον, λυπεῖν ἡδονήν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὐ μόνον γε ἀλλ᾽ ὅτι καὶ ἀγνοεῖς ὡς οὐδείς πώ σε ἡμῶν μεθήσει πρὶν ἂν εἰς τέλος ἐπεξέλθῃς τούτων τῷ λόγῳ.
            </p>
        </sp>
        <sp>
            <speaker>
                Σωκράτης
            </speaker>
            <p>
                βαβαῖ ἄρα, ὦ Πρώταρχε, συχνοῦ μὲν λόγου τοῦ λοιποῦ, σχεδὸν δὲ οὐδὲ ῥᾳδίου πάνυ τι νῦν. καὶ γὰρ δὴ φαίνεται δεῖν ἄλλης μηχανῆς, ἐπὶ τὰ δευτερεῖα ὑπὲρ νοῦ πορευόμενον οἷον βέλη ἔχειν ἕτερα τῶν ἔμπροσθεν λόγων: ἔστι δὲ ἴσως ἔνια καὶ ταὐτά. οὐκοῦν χρή;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ οὔ;
                <milestone unit="section" n="23c"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                τὴν δέ γε ἀρχὴν αὐτοῦ διευλαβεῖσθαι πειρώμεθα τιθέμενοι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ποίαν δὴ λέγεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                πάντα τὰ νῦν ὄντα ἐν τῷ παντὶ διχῇ διαλάβωμεν, μᾶλλον δ᾽, εἰ βούλει, τριχῇ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καθ᾽ ὅτι, φράζοις ἄν;
            </p>
        </sp>
        <sp>
            <speaker>
                Σωκράτης
            </speaker>
            <p>
                λάβωμεν ἄττα τῶν νυνδὴ λόγων.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ποῖα;
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸν θεὸν ἐλέγομέν που τὸ μὲν ἄπειρον δεῖξαι τῶν ὄντων, τὸ δὲ πέρας;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τούτω δὴ τῶν εἰδῶν τὰ δύο τιθώμεθα, τὸ δὲ τρίτον
                <milestone unit="section" n="23d"/>
                ἐξ ἀμφοῖν τούτοιν ἕν τι συμμισγόμενον. εἰμὶ δ᾽, ὡς ἔοικεν, ἐγὼ γελοῖός τις ἄνθρωπος κατ᾽ εἴδη διιστὰς καὶ συναριθμούμενος.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί φῄς, ὠγαθέ;
            </p>
        </sp>
        <sp>
            <speaker>
                Σωκράτης
            </speaker>
            <p>
                τετάρτου μοι γένους αὖ προσδεῖν φαίνεται.
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγε τίνος.
            </p>
        </sp>
        <sp>
            <speaker>
                Σωκράτης
            </speaker>
            <p>
                τῆς συμμείξεως τούτων πρὸς ἄλληλα τὴν αἰτίαν ὅρα, καὶ τίθει μοι πρὸς τρισὶν ἐκείνοις τέταρτον τοῦτο.
            </p>
        </sp>
        <sp>
            <speaker>
                Πρώταρχος
            </speaker>
            <p>
                μῶν οὖν σοι καὶ πέμπτου προσδεήσει διάκρισίν τινος δυναμένου;
            </p>
        </sp>
        <sp>
            <speaker>
                Σωκράτης
            </speaker>
            <p>
                τάχ᾽ ἄν: οὐ μὴν οἶμαί γε ἐν τῷ νῦν: ἂν δέ τι δέῃ,
                <milestone unit="section" n="23e"/>
                συγγνώσῃ πού μοι σὺ μεταδιώκοντι πέμπτον[βίον].
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                πρῶτον μὲν δὴ τῶν τεττάρων τὰ τρία διελόμενοι, τὰ δύο τούτων πειρώμεθα, πολλὰ ἑκάτερον ἐσχισμένον καὶ διεσπασμένον ἰδόντες, εἰς ἓν πάλιν ἑκάτερον συναγαγόντες, νοῆσαι πῇ ποτε ἦν αὐτῶν ἓν καὶ πολλὰ ἑκάτερον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                εἴ μοι σαφέστερον ἔτι περὶ αὐτῶν εἴποις, τάχ᾽ ἂν ἑποίμην.
                <milestone unit="page" n="24"/>
                <milestone unit="section" n="24a"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                λέγω τοίνυν τὰ δύο ἃ προτίθεμαι ταὔτ᾽ εἶναι ἅπερ νυνδή, τὸ μὲν ἄπειρον, τὸ δὲ πέρας ἔχον: ὅτι δὲ τρόπον τινὰ τὸ ἄπειρον πόλλ᾽ ἐστί, πειράσομαι φράζειν. τὸ δὲ πέρας ἔχον ἡμᾶς περιμενέτω.
            </p>
        </sp>
        <sp>
            <speaker>
                Πρώταρχος
            </speaker>
            <p>
                μένει.
            </p>
        </sp>
        <sp>
            <speaker>
                Σωκράτης
            </speaker>
            <p>
                σκέψαι δή. χαλεπὸν μὲν γὰρ καὶ ἀμφισβητήσιμον ὃ κελεύω σε σκοπεῖν, ὅμως δὲ σκόπει. θερμοτέρου καὶ ψυχροτέρου πέρι πρῶτον ὅρα πέρας εἴ ποτέ τι νοήσαις ἄν, ἢ τὸ μᾶλλόν τε καὶ ἧττον ἐν αὐτοῖς οἰκοῦντε τοῖς γένεσιν,
                <milestone unit="section" n="24b"/>
                ἕωσπερ ἂν ἐνοικῆτον, τέλος οὐκ ἂν ἐπιτρεψαίτην γίγνεσθαι: γενομένης γὰρ τελευτῆς καὶ αὐτὼ τετελευτήκατον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθέστατα λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀεὶ δέ γε, φαμέν, ἔν τε τῷ θερμοτέρῳ καὶ ψυχροτέρῳ τὸ μᾶλλόν τε καὶ ἧττον ἔνι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ μάλα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀεὶ τοίνυν ὁ λόγος ἡμῖν σημαίνει τούτω μὴ τέλος ἔχειν: ἀτελῆ δ᾽ ὄντε δήπου παντάπασιν ἀπείρω γίγνεσθον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ σφόδρα γε, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ εὖ γε, ὦ φίλε Πρώταρχε, ὑπέλαβες καὶ
                <milestone unit="section" n="24c"/>
                ἀνέμνησας ὅτι καὶ τὸ σφόδρα τοῦτο, ὃ σὺ νῦν ἐφθέγξω, καὶ τό γε ἠρέμα τὴν αὐτὴν δύναμιν ἔχετον τῷ μᾶλλόν τε καὶ ἧττον: ὅπου γὰρ ἂν ἐνῆτον, οὐκ ἐᾶτον εἶναι ποσὸν ἕκαστον, ἀλλ᾽ ἀεὶ σφοδρότερον ἡσυχαιτέρου καὶ τοὐναντίον ἑκάσταις πράξεσιν ἐμποιοῦντε τὸ πλέον καὶ τὸ ἔλαττον ἀπεργάζεσθον, τὸ δὲ ποσὸν ἀφανίζετον. ὃ γὰρ ἐλέχθη νυνδή, μὴ ἀφανίσαντε τὸ ποσόν, ἀλλ᾽ ἐάσαντε αὐτό τε καὶ τὸ μέτριον ἐν τῇ
                <milestone unit="section" n="24d"/>
                τοῦ μᾶλλον καὶ ἧττον καὶ σφόδρα καὶ ἠρέμα ἕδρᾳ ἐγγενέσθαι, αὐτὰ ἔρρει ταῦτα ἐκ τῆς αὑτῶν χώρας ἐν ᾗ ἐνῆν. οὐ γὰρ ἔτι θερμότερον οὐδὲ ψυχρότερον εἴτην ἂν λαβόντε τὸ ποσόν: προχωρεῖ γὰρ καὶ οὐ μένει τό τε θερμότερον ἀεὶ καὶ τὸ ψυχρότερον ὡσαύτως, τὸ δὲ ποσὸν ἔστη καὶ προϊὸν ἐπαύσατο. κατὰ δὴ τοῦτον τὸν λόγον ἄπειρον γίγνοιτ᾽ ἂν τὸ θερμότερον καὶ τοὐναντίον ἅμα.
            </p>
        </sp>
        <sp>
            <speaker>
                Πρώταρχος
            </speaker>
            <p>
                φαίνεται γοῦν, ὦ Σώκρατες: ἔστι δ᾽, ὅπερ εἶπες, οὐ ῥᾴδια ταῦτα συνέπεσθαι. τὸ δὲ εἰς αὖθίς τε καὶ αὖθις
                <milestone unit="section" n="24e"/>
                ἴσως λεχθέντα τόν τε ἐρωτῶντα καὶ τὸν ἐρωτώμενον ἱκανῶς ἂν συμφωνοῦντας ἀποφήναιεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ εὖ μὲν λέγεις καὶ πειρατέον οὕτω ποιεῖν. νῦν μέντοι ἄθρει τῆς τοῦ ἀπείρου φύσεως εἰ τοῦτο δεξόμεθα σημεῖον, ἵνα μὴ πάντ᾽ ἐπεξιόντες μηκύνωμεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον δὴ λέγεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὁπός᾽ ἂν ἡμῖν φαίνηται μᾶλλόν τε καὶ ἧττον γιγνόμενα καὶ τὸ σφόδρα καὶ ἠρέμα δεχόμενα καὶ τὸ λίαν καὶ ὅσα
                <milestone unit="page" n="25"/>
                <milestone unit="section" n="25a"/>
                τοιαῦτα πάντα, εἰς τὸ τοῦ ἀπείρου γένος ὡς εἰς ἓν δεῖ πάντα ταῦτα τιθέναι, κατὰ τὸν ἔμπροσθεν λόγον ὃν ἔφαμεν ὅσα διέσπασται καὶ διέσχισται συναγαγόντας χρῆναι κατὰ δύναμιν μίαν ἐπισημαίνεσθαί τινα φύσιν, εἰ μέμνησαι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                μέμνημαι.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τὰ μὴ δεχόμενα ταῦτα, τούτων δὲ τὰ ἐναντία πάντα δεχόμενα, πρῶτον μὲν τὸ ἴσον καὶ ἰσότητα, μετὰ δὲ τὸ ἴσον τὸ διπλάσιον καὶ πᾶν ὅτιπερ ἂν πρὸς ἀριθμὸν ἀριθμὸς
                <milestone unit="section" n="25b"/>
                ἢ μέτρον ᾖ πρὸς μέτρον, ταῦτα σύμπαντα εἰς τὸ πέρας ἀπολογιζόμενοι καλῶς ἂν δοκοῖμεν δρᾶν τοῦτο. ἢ πῶς σὺ φῄς;
            </p>
        </sp>
        <sp>
            <speaker>
                Πρώταρχος
            </speaker>
            <p>
                κάλλιστά γε, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἶεν: τὸ δὲ τρίτον τὸ μεικτὸν ἐκ τούτοιν ἀμφοῖν τίνα ἰδέαν φήσομεν ἔχειν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                σὺ καὶ ἐμοὶ φράσεις, ὡς οἶμαι.
            </p>
        </sp>
        <sp>
            <speaker>
                Σωκράτης
            </speaker>
            <p>
                θεὸς μὲν οὖν, ἄνπερ γε ἐμαῖς εὐχαῖς ἐπήκοος γίγνηταί τις θεῶν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                εὔχου δὴ καὶ σκόπει.
            </p>
        </sp>
        <sp>
            <speaker>
                Σωκράτης
            </speaker>
            <p>
                σκοπῶ: καί μοι δοκεῖ τις, ὦ Πρώταρχε, αὐτῶν φίλος ἡμῖν νυνδὴ γεγονέναι.
                <milestone unit="section" n="25c"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς λέγεις τοῦτο καὶ τίνι τεκμηρίῳ χρῇ;
            </p>
        </sp>
        <sp>
            <speaker>
                Σωκράτης
            </speaker>
            <p>
                φράσω δῆλον ὅτι: σὺ δέ μοι συνακολούθησον τῷ λόγῳ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγε μόνον.
            </p>
        </sp>
        <sp>
            <speaker>
                Σωκράτης
            </speaker>
            <p>
                θερμότερον ἐφθεγγόμεθα νυνδή πού τι καὶ ψυχρότερον. ἦ γάρ;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                πρόσθες δὴ ξηρότερον καὶ ὑγρότερον αὐτοῖς καὶ πλέον καὶ ἔλαττον καὶ θᾶττον καὶ βραδύτερον καὶ μεῖζον καὶ σμικρότερον καὶ ὁπόσα ἐν τῷ πρόσθεν τῆς τὸ μᾶλλόν τε καὶ ἧττον δεχομένης ἐτίθεμεν εἰς ἓν φύσεως.
                <milestone unit="section" n="25d"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                τῆς τοῦ ἀπείρου λέγεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                ναί. συμμείγνυ δέ γε εἰς αὐτὴν τὸ μετὰ ταῦτα τὴν αὖ τοῦ πέρατος γένναν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ποίαν;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἣν καὶ νυνδή, δέον ἡμᾶς καθάπερ τὴν τοῦ ἀπείρου συνηγάγομεν εἰς ἕν, οὕτω καὶ τὴν τοῦ περατοειδοῦς συναγαγεῖν, οὐ συνηγάγομεν. ἀλλ᾽ ἴσως καὶ νῦν ταὐτὸν δράσει, εἰ τούτων ἀμφοτέρων συναγομένων καταφανὴς κἀκείνη γενήσεται.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ποίαν καὶ πῶς λέγεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                τὴν τοῦ ἴσου καὶ διπλασίου, καὶ ὁπόση παύει πρὸς
                <milestone unit="section" n="25e"/>
                ἄλληλα τἀναντία διαφόρως ἔχοντα, σύμμετρα δὲ καὶ σύμφωνα ἐνθεῖσα ἀριθμὸν ἀπεργάζεται.
            </p>
        </sp>
        <sp>
            <speaker>
                Πρώταρχος
            </speaker>
            <p>
                μανθάνω: φαίνῃ γάρ μοι λέγειν μειγνὺς ταῦτα γενέσεις τινὰς ἐφ᾽ ἑκάστων αὐτῶν συμβαίνειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὀρθῶς γὰρ φαίνομαι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγε τοίνυν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρα οὐκ ἐν μὲν νόσοις ἡ τούτων ὀρθὴ κοινωνία τὴν ὑγιείας φύσιν ἐγέννησεν;
                <milestone unit="page" n="26"/>
                <milestone unit="section" n="26a"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                παντάπασι μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐν δὲ ὀξεῖ καὶ βαρεῖ καὶ ταχεῖ καὶ βραδεῖ, ἀπείροις οὖσιν, ἆρ᾽ οὐ ταὐτὰ[ἐγγιγνόμενα]ταῦτα: ἅμα πέρας τε ἀπηργάσατο καὶ μουσικὴν σύμπασαν τελεώτατα συνεστήσατο;
            </p>
        </sp>
        <sp>
            <speaker>
                Πρώταρχος
            </speaker>
            <p>
                κάλλιστά γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν ἔν γε χειμῶσιν καὶ πνίγεσιν ἐγγενομένη τὸ μὲν πολὺ λίαν καὶ ἄπειρον ἀφείλετο, τὸ δὲ ἔμμετρον καὶ ἅμα σύμμετρον ἀπηργάσατο.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
                <milestone unit="section" n="26b"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἐκ τούτων ὧραί τε καὶ ὅσα καλὰ πάντα ἡμῖν γέγονε, τῶν τε ἀπείρων καὶ τῶν πέρας ἐχόντων συμμειχθέντων;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ ἄλλα γε δὴ μυρία ἐπιλείπω λέγων, οἷον μεθ᾽ ὑγιείας κάλλος καὶ ἰσχύν, καὶ ἐν ψυχαῖς αὖ πάμπολλα ἕτερα καὶ πάγκαλα. ὕβριν γάρ που καὶ σύμπασαν πάντων πονηρίαν αὕτη κατιδοῦσα ἡ θεός, ὦ καλὲ Φίληβε, πέρας οὔτε ἡδονῶν οὐδὲν οὔτε πλησμονῶν ἐνὸν ἐν αὐτοῖς, νόμον καὶ τάξιν πέρας ἔχοντ᾽ ἔθετο: καὶ σὺ μὲν ἀποκναῖσαι φῂς
                <milestone unit="section" n="26c"/>
                αὐτήν, ἐγὼ δὲ τοὐναντίον ἀποσῶσαι λέγω. σοὶ δέ, ὦ Πρώταρχε, πῶς φαίνεται;
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ μάλα, ὦ Σώκρατες, ἔμοιγε κατὰ νοῦν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τὰ μὲν δὴ τρία ταῦτα εἴρηκα, εἰ συννοεῖς.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀλλ᾽ οἶμαι κατανοεῖν: ἓν μὲν γάρ μοι δοκεῖς τὸ ἄπειρον λέγειν, ἓν δὲ καὶ δεύτερον τὸ πέρας ἐν τοῖς οὖσι: τρίτον δὲ οὐ σφόδρα κατέχω τί βούλει φράζειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ γὰρ πλῆθός σε, ὦ θαυμάσιε, ἐξέπληξε τῆς τοῦ τρίτου γενέσεως: καίτοι πολλά γε καὶ τὸ ἄπειρον παρέσχετο
                <milestone unit="section" n="26d"/>
                γένη, ὅμως δ᾽ ἐπισφραγισθέντα τῷ τοῦ μᾶλλον καὶ ἐναντίου γένει ἓν ἐφάνη.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθῆ.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν τό γε πέρας οὔτε πολλὰ εἶχεν, οὔτ᾽ ἐδυσκολαίνομεν ὡς οὐκ ἦν ἓν φύσει.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ ἄν;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδαμῶς. ἀλλὰ τρίτον φάθι με λέγειν, ἓν τοῦτο τιθέντα τὸ τούτων ἔκγονον ἅπαν, γένεσιν εἰς οὐσίαν ἐκ τῶν μετὰ τοῦ πέρατος ἀπειργασμένων μέτρων.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἔμαθον.
                <milestone unit="section" n="26e"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ δὴ πρὸς τρισὶ τέταρτόν τι τότε ἔφαμεν εἶναι γένος σκεπτέον: κοινὴ δ᾽ ἡ σκέψις. ὅρα γὰρ εἴ σοι δοκεῖ ἀναγκαῖον εἶναι πάντα τὰ γιγνόμενα διά τινα αἰτίαν γίγνεσθαι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἔμοιγε: πῶς γὰρ ἂν χωρὶς τούτου γίγνοιτο;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἡ τοῦ ποιοῦντος φύσις οὐδὲν πλὴν ὀνόματι τῆς αἰτίας διαφέρει, τὸ δὲ ποιοῦν καὶ τὸ αἴτιον ὀρθῶς ἂν εἴη λεγόμενον ἕν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθῶς.
                <milestone unit="page" n="27"/>
                <milestone unit="section" n="27a"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν τό γε ποιούμενον αὖ καὶ τὸ γιγνόμενον οὐδὲν πλὴν ὀνόματι, καθάπερ τὸ νυνδή, διαφέρον εὑρήσομεν. ἢ πῶς;
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὕτως.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν ἡγεῖται μὲν τὸ ποιοῦν ἀεὶ κατὰ φύσιν, τὸ δὲ ποιούμενον ἐπακολουθεῖ γιγνόμενον ἐκείνῳ;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἄλλο ἄρα καὶ οὐ ταὐτὸν αἰτία τ᾽ ἐστὶ καὶ τὸ δουλεῦον εἰς γένεσιν αἰτίᾳ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τὰ μὲν γιγνόμενα καὶ ἐξ ὧν γίγνεται πάντα τὰ τρία παρέσχετο ἡμῖν γένη;
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ μάλα.
                <milestone unit="section" n="27b"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ δὲ δὴ πάντα ταῦτα δημιουργοῦν λέγομεν τέταρτον, τὴν αἰτίαν, ὡς ἱκανῶς ἕτερον ἐκείνων δεδηλωμένον;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἕτερον γὰρ οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὀρθῶς μὴν ἔχει, διωρισμένων τῶν τεττάρων, ἑνὸς ἑκάστου μνήμης ἕνεκα ἐφεξῆς αὐτὰ καταριθμήσασθαι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                πρῶτον μὲν τοίνυν ἄπειρον λέγω, δεύτερον δὲ πέρας, ἔπειτ᾽ ἐκ τούτων τρίτον μεικτὴν καὶ γεγενημένην οὐσίαν: τὴν δὲ τῆς μείξεως αἰτίαν καὶ γενέσεως τετάρτην
                <milestone unit="section" n="27c"/>
                λέγων ἆρα μὴ πλημμελοίην ἄν τι;
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                φέρε δή, τὸ μετὰ τοῦθ᾽ ἡμῖν τίς ὁ λόγος, καὶ τί ποτε βουληθέντες εἰς ταῦτα ἀφικόμεθα; ἆρ᾽ οὐ τόδε ἦν; δευτερεῖα ἐζητοῦμεν πότερον ἡδονῆς γίγνοιτ᾽ ἂν ἢ φρονήσεως. οὐχ οὕτως ἦν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὕτω μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν ἴσως νῦν, ἐπειδὴ ταῦτα οὕτω διειλόμεθα, κάλλιον ἂν καὶ τὴν κρίσιν ἐπιτελεσαίμεθα πρώτου πέρι καὶ δευτέρου, περὶ ὧν δὴ τὸ πρῶτον ἠμφεσβητήσαμεν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἴσως.
                <milestone unit="section" n="27d"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἴθι δή: νικῶντα μὲν ἔθεμέν που τὸν μεικτὸν βίον ἡδονῆς τε καὶ φρονήσεως. ἦν οὕτως;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἦν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τοῦτον μὲν τὸν βίον ὁρῶμέν που τίς τέ ἐστι καὶ ὁποίου γένους;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μέρος γ᾽ αὐτὸν φήσομεν εἶναι τοῦ τρίτου οἶμαι γένους: οὐ γὰρ[ὁ]δυοῖν τινοῖν ἐστι[μικτὸς ἐκεῖνος]ἀλλὰ συμπάντων τῶν ἀπείρων ὑπὸ τοῦ πέρατος δεδεμένων, ὥστε ὀρθῶς ὁ νικηφόρος οὗτος βίος μέρος ἐκείνου γίγνοιτ᾽ ἄν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθότατα μὲν οὖν.
                <milestone unit="section" n="27e"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                εἶεν: τί δὲ ὁ σός, ὦ Φίληβε, ἡδὺς καὶ ἄμεικτος ὤν; ἐν τίνι γένει τῶν εἰρημένων λεγόμενος ὀρθῶς ἄν ποτε λέγοιτο; ὧδε δ᾽ ἀπόκριναί μοι πρὶν ἀποφήνασθαι.
            </p>
        </sp>
        <sp>
            <speaker>
                Φίληβος
            </speaker>
            <p>
                λέγε μόνον.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἡδονὴ καὶ λύπη πέρας ἔχετον, ἢ τῶν τὸ μᾶλλόν τε καὶ ἧττον δεχομένων ἐστόν;
            </p>
        </sp>
        <sp>
            <speaker>
                Φίληβος
            </speaker>
            <p>
                ναί, τῶν τὸ μᾶλλον, ὦ Σώκρατες: οὐ γὰρ ἂν ἡδονὴ πᾶν ἀγαθὸν ἦν, εἰ μὴ ἄπειρον ἐτύγχανε πεφυκὸς καὶ πλήθει καὶ τῷ μᾶλλον.
                <milestone unit="page" n="28"/>
                <milestone unit="section" n="28a"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδέ γ᾽ ἄν, ὦ Φίληβε, λύπη πᾶν κακόν: ὥστ᾽ ἄλλο τι νῷν σκεπτέον ἢ τὴν τοῦ ἀπείρου φύσιν ὡς παρέχεταί τι μέρος ταῖς ἡδοναῖς ἀγαθοῦ. τούτω δή σοι τῶν ἀπεράντων γε γένους ἔστων: φρόνησιν δὲ καὶ ἐπιστήμην καὶ νοῦν εἰς τί ποτε τῶν προειρημένων, ὦ Πρώταρχέ τε καὶ Φίληβε, νῦν θέντες οὐκ ἂν ἀσεβοῖμεν; οὐ γάρ μοι δοκεῖ σμικρὸς ἡμῖν εἶναι ὁ κίνδυνος κατορθώσασι καὶ μὴ περὶ τὸ νῦν ἐρωτώμενον.
                <milestone unit="section" n="28b"/>
            </p>
        </sp>
        <sp>
            <speaker>
                Φίληβος
            </speaker>
            <p>
                σεμνύνεις γάρ, ὦ Σώκρατες, τὸν σεαυτοῦ θεόν.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ γὰρ σύ, ὦ ἑταῖρε, τὴν σαυτοῦ: τὸ δ᾽ ἐρωτώμενον ὅμως ἡμῖν λεκτέον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθῶς τοι λέγει Σωκράτης, ὦ Φίληβε, καὶ αὐτῷ πειστέον.
            </p>
        </sp>
        <sp>
            <speaker>
                Φίληβος
            </speaker>
            <p>
                οὐκοῦν ὑπὲρ ἐμοῦ σύ, Πρώταρχε, προῄρησαι λέγειν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ γε: νῦν μέντοι σχεδὸν ἀπορῶ, καὶ δέομαί γε, ὦ Σώκρατες, αὐτόν σε ἡμῖν γενέσθαι προφήτην, ἵνα μηδὲν ἡμεῖς σοι περὶ τὸν ἀγωνιστὴν ἐξαμαρτάνοντες παρὰ μέλος φθεγξώμεθά τι.
                <milestone unit="section" n="28c"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                πειστέον, ὦ Πρώταρχε: οὐδὲ γὰρ χαλεπὸν οὐδὲν ἐπιτάττεις. ἀλλ᾽ ὄντως σε ἐγώ, καθάπερ εἶπε Φίληβος, σεμνύνων ἐν τῷ παίζειν ἐθορύβησα, νοῦν καὶ ἐπιστήμην ἐρόμενος ὁποίου γένους εἶεν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                παντάπασί γε, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ μὴν ῥᾴδιον: πάντες γὰρ συμφωνοῦσιν οἱ σοφοί, ἑαυτοὺς ὄντως σεμνύνοντες, ὡς νοῦς ἐστι βασιλεὺς ἡμῖν οὐρανοῦ τε καὶ γῆς. καὶ ἴσως εὖ λέγουσι. διὰ μακροτέρων δ᾽, εἰ βούλει, τὴν σκέψιν αὐτοῦ τοῦ γένους ποιησώμεθα.
                <milestone unit="section" n="28d"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγ᾽ ὅπως βούλει, μηδὲν μῆκος ἡμῖν ὑπολογιζόμενος, ὦ Σώκρατες, ὡς οὐκ ἀπεχθησόμενος.
            </p>
        </sp>
        <sp>
            <speaker>
                Σωκράτης
            </speaker>
            <p>
                καλῶς εἶπες. ἀρξώμεθα δέ πως ὧδε ἐπανερωτῶντες.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                πότερον, ὦ Πρώταρχε, τὰ σύμπαντα καὶ τόδε τὸ καλούμενον ὅλον ἐπιτροπεύειν φῶμεν τὴν τοῦ ἀλόγου καὶ εἰκῇ δύναμιν καὶ τὸ ὅπῃ ἔτυχεν, ἢ τἀναντία, καθάπερ οἱ πρόσθεν ἡμῶν ἔλεγον, νοῦν καὶ φρόνησίν τινα θαυμαστὴν συντάττουσαν διακυβερνᾶν;
                <milestone unit="section" n="28e"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὐδὲν τῶν αὐτῶν, ὦ θαυμάσιε Σώκρατες: ὃ μὲν γὰρ σὺ νῦν λέγεις, οὐδὲ ὅσιον εἶναί μοι φαίνεται. τὸ δὲ νοῦν πάντα διακοσμεῖν αὐτὰ φάναι καὶ τῆς ὄψεως τοῦ κόσμου καὶ ἡλίου καὶ σελήνης καὶ ἀστέρων καὶ πάσης τῆς περιφορᾶς ἄξιον, καὶ οὐκ ἄλλως ἔγωγ᾽ ἄν ποτε περὶ αὐτῶν εἴποιμι οὐδ᾽ ἂν δοξάσαιμι.
            </p>
        </sp>
        <sp>
            <speaker>
                Σωκράτης
            </speaker>
            <p>
                βούλει δῆτά τι καὶ ἡμεῖς τοῖς ἔμπροσθεν ὁμολογούμενον
                <milestone unit="page" n="29"/>
                <milestone unit="section" n="29a"/>
                συμφήσωμεν ὡς ταῦθ᾽ οὕτως ἔχει, καὶ μὴ μόνον οἰώμεθα δεῖν τἀλλότρια ἄνευ κινδύνου λέγειν, ἀλλὰ καὶ συγκινδυνεύωμεν καὶ μετέχωμεν τοῦ ψόγου, ὅταν ἀνὴρ δεινὸς φῇ ταῦτα μὴ οὕτως ἀλλ᾽ ἀτάκτως ἔχειν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ οὐκ ἂν βουλοίμην;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἴθι δή, τὸν ἐπιόντα περὶ τούτων νῦν ἡμῖν λόγον ἄθρει.
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγε μόνον.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὰ περὶ τὴν τῶν σωμάτων φύσιν ἁπάντων τῶν ζῴων, πῦρ καὶ ὕδωρ καὶ πνεῦμα καθορῶμέν που καὶ γῆν καθάπερ οἱ χειμαζόμενοι, φασίν, ἐνόντα ἐν τῇ συστάσει.
                <milestone unit="section" n="29b"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ μάλα: χειμαζόμεθα γὰρ ὄντως ὑπ᾽ ἀπορίας ἐν τοῖς νῦν λόγοις.
            </p>
        </sp>
        <sp>
            <speaker>
                Σωκράτης
            </speaker>
            <p>
                φέρε δή, περὶ ἑκάστου τῶν παρ᾽ ἡμῖν λαβὲ τὸ τοιόνδε.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅτι μικρόν τε τούτων ἕκαστον παρ᾽ ἡμῖν ἔνεστι καὶ φαῦλον καὶ οὐδαμῇ οὐδαμῶς εἰλικρινὲς ὂν καὶ τὴν δύναμιν οὐκ ἀξίαν τῆς φύσεως ἔχον. ἐν ἑνὶ δὲ λαβὼν περὶ πάντων νόει ταὐτόν. οἷον πῦρ ἔστι μέν που παρ᾽ ἡμῖν, ἔστι δ᾽ ἐν τῷ παντί.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
                <milestone unit="section" n="29c"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν σμικρὸν μέν τι τὸ παρ᾽ ἡμῖν καὶ ἀσθενὲς καὶ φαῦλον, τὸ δ᾽ ἐν τῷ παντὶ πλήθει τε θαυμαστὸν καὶ κάλλει καὶ πάσῃ δυνάμει τῇ περὶ τὸ πῦρ οὔσῃ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ μάλ᾽ ἀληθὲς ὃ λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; τρέφεται καὶ γίγνεται ἐκ τούτου καὶ αὔξεται τὸ τοῦ παντὸς πῦρ ὑπὸ τοῦ παρ᾽ ἡμῖν πυρός, ἢ τοὐναντίον ὑπ᾽ ἐκείνου τό τ᾽ ἐμὸν καὶ τὸ σὸν καὶ τὸ τῶν ἄλλων ζῴων ἅπαντ᾽ ἴσχει ταῦτα;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τοῦτο μὲν οὐδ᾽ ἀποκρίσεως ἄξιον ἐρωτᾷς.
                <milestone unit="section" n="29d"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ὀρθῶς: ταὐτὰ γὰρ ἐρεῖς οἶμαι περί τε τῆς ἐν τοῖς ζῴοις γῆς τῆς ἐνθάδε καὶ τῆς ἐν τῷ παντί, καὶ τῶν ἄλλων δὴ πάντων ὅσων ἠρώτησα ὀλίγον ἔμπροσθεν. οὕτως ἀποκρινῇ;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τίς γὰρ ἀποκρινόμενος ἄλλως ὑγιαίνων ἄν ποτε φανείη;
            </p>
        </sp>
        <sp>
            <speaker>
                Σωκράτης
            </speaker>
            <p>
                σχεδὸν οὐδ᾽ ὁστισοῦν: ἀλλὰ τὸ μετὰ τοῦτο ἑξῆς ἕπου. πάντα γὰρ ἡμεῖς ταῦτα τὰ νυνδὴ λεχθέντα ἆρ᾽ οὐκ εἰς ἓν συγκείμενα ἰδόντες ἐπωνομάσαμεν σῶμα;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
                <milestone unit="section" n="29e"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ταὐτὸν δὴ λαβὲ καὶ περὶ τοῦδε ὃν κόσμον λέγομεν:[διὰ]τὸν αὐτὸν γὰρ τρόπον ἂν εἴη που σῶμα, σύνθετον ὂν ἐκ τῶν αὐτῶν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθότατα λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                πότερον οὖν ἐκ τούτου τοῦ σώματος ὅλως τὸ παρ᾽ ἡμῖν σῶμα ἢ ἐκ τοῦ παρ᾽ ἡμῖν τοῦτο τρέφεταί τε καὶ ὅσα νυνδὴ περὶ αὐτῶν εἴπομεν εἴληφέν τε καὶ ἔχει;
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ τοῦθ᾽ ἕτερον, ὦ Σώκρατες, οὐκ ἄξιον ἐρωτήσεως.
                <milestone unit="page" n="30"/>
                <milestone unit="section" n="30a"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; τόδε ἆρα ἄξιον; ἢ πῶς ἐρεῖς;
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγε τὸ ποῖον.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ παρ᾽ ἡμῖν σῶμα ἆρ᾽ οὐ ψυχὴν φήσομεν ἔχειν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                δῆλον ὅτι φήσομεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                πόθεν, ὦ φίλε Πρώταρχε, λαβόν, εἴπερ μὴ τό γε τοῦ παντὸς σῶμα ἔμψυχον ὂν ἐτύγχανε, ταὐτά γε ἔχον τούτῳ καὶ ἔτι πάντῃ καλλίονα;
            </p>
        </sp>
        <sp>
            <speaker>
                Πρώταρχος
            </speaker>
            <p>
                δῆλον ὡς οὐδαμόθεν ἄλλοθεν, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐ γάρ που δοκοῦμέν γε, ὦ Πρώταρχε, τὰ τέτταρα ἐκεῖνα, πέρας καὶ ἄπειρον καὶ κοινὸν καὶ τὸ τῆς αἰτίας γένος
                <milestone unit="section" n="30b"/>
                ἐν ἅπασι τέταρτον ἐνόν, τοῦτο ἐν μὲν τοῖς παρ᾽ ἡμῖν ψυχήν τε παρέχον καὶ σωμασκίαν ἐμποιοῦν καὶ πταίσαντος σώματος ἰατρικὴν καὶ ἐν ἄλλοις ἄλλα συντιθὲν καὶ ἀκούμενον πᾶσαν καὶ παντοίαν σοφίαν ἐπικαλεῖσθαι, τῶν δ᾽ αὐτῶν τούτων ὄντων ἐν ὅλῳ τε οὐρανῷ καὶ κατὰ μεγάλα μέρη, καὶ προσέτι καλῶν καὶ εἰλικρινῶν, ἐν τούτοις δ᾽ οὐκ ἄρα μεμηχανῆσθαι τὴν τῶν καλλίστων καὶ τιμιωτάτων φύσιν.
                <milestone unit="section" n="30c"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀλλ᾽ οὐδαμῶς τοῦτό γ᾽ ἂν λόγον ἔχοι.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν εἰ μὴ τοῦτο, μετ᾽ ἐκείνου τοῦ λόγου ἂν ἑπόμενοι βέλτιον λέγοιμεν ὡς ἔστιν, ἃ πολλάκις εἰρήκαμεν, ἄπειρόν τε ἐν τῷ παντὶ πολύ, καὶ πέρας ἱκανόν, καί τις ἐπ᾽ αὐτοῖς αἰτία οὐ φαύλη, κοσμοῦσά τε καὶ συντάττουσα ἐνιαυτούς τε καὶ ὥρας καὶ μῆνας, σοφία καὶ νοῦς λεγομένη δικαιότατ᾽ ἄν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                δικαιότατα δῆτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                σοφία μὴν καὶ νοῦς ἄνευ ψυχῆς οὐκ ἄν ποτε γενοίσθην.
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὐ γὰρ οὖν.
                <milestone unit="section" n="30d"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἐν μὲν τῇ τοῦ Διὸς ἐρεῖς φύσει βασιλικὴν μὲν ψυχήν, βασιλικὸν δὲ νοῦν ἐγγίγνεσθαι διὰ τὴν τῆς αἰτίας δύναμιν, ἐν δ᾽ ἄλλοις ἄλλα καλά, καθ᾽ ὅτι φίλον ἑκάστοις λέγεσθαι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                μάλα γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                τοῦτον δὴ τὸν λόγον ἡμᾶς μή τι μάτην δόξῃς, ὦ Πρώταρχε, εἰρηκέναι, ἀλλ᾽ ἔστι τοῖς μὲν πάλαι ἀποφηναμένοις ὡς ἀεὶ τοῦ παντὸς νοῦς ἄρχει σύμμαχος ἐκείνοις.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἔστι γὰρ οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τῇ δέ γε ἐμῇ ζητήσει πεπορικὼς ἀπόκρισιν, ὅτι νοῦς
                <milestone unit="section" n="30e"/>
                ἐστὶ γένους τῆς τοῦ πάντων αἰτίου λεχθέντος[τῶν τεττάρων,[ὧν]ἦν ἡμῖν ἓν τοῦτο]. ἔχεις γὰρ δήπου νῦν ἡμῶν ἤδη τὴν ἀπόκρισιν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἔχω καὶ μάλα ἱκανῶς: καίτοι με ἀποκρινάμενος ἔλαθες.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀνάπαυλα γάρ, ὦ Πρώταρχε, τῆς σπουδῆς γίγνεται ἐνίοτε ἡ παιδιά.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καλῶς εἶπες.
                <milestone unit="page" n="31"/>
                <milestone unit="section" n="31a"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                νῦν δήπου, ὦ ἑταῖρε, οὗ μὲν γένους ἐστὶ καὶ τίνα ποτὲ δύναμιν κέκτηται, σχεδὸν ἐπιεικῶς ἡμῖν τὰ νῦν δεδήλωται.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν ἡδονῆς γε ὡσαύτως πάλαι τὸ γένος ἐφάνη.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ μάλα.
            </p>
        </sp>
        <sp>
            <speaker>
                Σωκράτης
            </speaker>
            <p>
                μεμνώμεθα δὴ καὶ ταῦτα περὶ ἀμφοῖν, ὅτι νοῦς μὲν αἰτίας ἦν συγγενὴς καὶ τούτου σχεδὸν τοῦ γένους, ἡδονὴ δὲ ἄπειρός τε αὐτὴ καὶ τοῦ μήτε ἀρχὴν μήτε μέσα μήτε τέλος ἐν αὑτῷ ἀφ᾽ ἑαυτοῦ ἔχοντος μηδὲ ἕξοντός ποτε γένους.
                <milestone unit="section" n="31b"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                μεμνησόμεθα: πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                δεῖ δὴ τὸ μετὰ τοῦτο, ἐν ᾧ τέ ἐστιν ἑκάτερον αὐτοῖν καὶ διὰ τί πάθος γίγνεσθον ὁπόταν γίγνησθον ἰδεῖν ἡμᾶς. πρῶτον τὴν ἡδονήν: ὥσπερ τὸ γένος αὐτῆς πρότερον ἐβασανίσαμεν, οὕτω καὶ ταῦτα πρότερα. λύπης δὲ αὖ χωρὶς τὴν ἡδονὴν οὐκ ἄν ποτε δυναίμεθα ἱκανῶς βασανίσαι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀλλ᾽ εἰ ταύτῃ χρὴ πορεύεσθαι, ταύτῃ πορευώμεθα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν σοὶ καθάπερ ἐμοὶ φαίνεται τῆς γενέσεως αὐτῶν πέρι;
                <milestone unit="section" n="31c"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐν τῷ κοινῷ μοι γένει ἅμα φαίνεσθον λύπη τε καὶ ἡδονὴ γίγνεσθαι κατὰ φύσιν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                κοινὸν δέ γε, ὦ φίλε Σώκρατες, ὑπομίμνῃσκε ἡμᾶς τί ποτε τῶν προειρημένων βούλει δηλοῦν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔσται ταῦτ᾽ εἰς δύναμιν, ὦ θαυμάσιε.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καλῶς εἶπες.
            </p>
        </sp>
        <sp>
            <speaker>
                Σωκράτης
            </speaker>
            <p>
                κοινὸν τοίνυν ὑπακούωμεν ὃ δὴ τῶν τεττάρων τρίτον ἐλέγομεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὃ μετὰ τὸ ἄπειρον καὶ πέρας ἔλεγες, ἐν ᾧ καὶ ὑγίειαν, οἶμαι δὲ καὶ ἁρμονίαν, ἐτίθεσο;
                <milestone unit="section" n="31d"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                κάλλιστ᾽ εἶπες. τὸν νοῦν δὲ ὅτι μάλιστ᾽ ἤδη πρόσεχε.
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγε μόνον.
            </p>
        </sp>
        <sp>
            <speaker>
                Σωκράτης
            </speaker>
            <p>
                λέγω τοίνυν τῆς ἁρμονίας μὲν λυομένης ἡμῖν ἐν τοῖς ζῴοις ἅμα λύσιν τῆς φύσεως καὶ γένεσιν ἀλγηδόνων ἐν τῷ τότε γίγνεσθαι χρόνῳ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ λέγεις εἰκός.
            </p>
        </sp>
        <sp>
            <speaker>
                Σωκράτης
            </speaker>
            <p>
                πάλιν δὲ ἁρμοττομένης τε καὶ εἰς τὴν αὑτῆς φύσιν ἀπιούσης ἡδονὴν γίγνεσθαι λεκτέον, εἰ δεῖ δι᾽ ὀλίγων περὶ μεγίστων ὅτι τάχιστα ῥηθῆναι.
                <milestone unit="section" n="31e"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                οἶμαι μέν σε ὀρθῶς λέγειν, ὦ Σώκρατες, ἐμφανέστερον δὲ ἔτι ταὐτὰ ταῦτα πειρώμεθα λέγειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τὰ δημόσιά που καὶ περιφανῆ ῥᾷστον συννοεῖν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ποῖα;
            </p>
        </sp>
        <sp>
            <speaker>
                Σωκράτης
            </speaker>
            <p>
                πείνη μέν που λύσις καὶ λύπη;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐδωδὴ δέ, πλήρωσις γιγνομένη πάλιν, ἡδονή;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                δίψος δ᾽ αὖ φθορὰ καὶ λύπη[καὶ λύσις], ἡ δὲ τοῦ
                <milestone unit="page" n="32"/>
                <milestone unit="section" n="32a"/>
                ὑγροῦ πάλιν τὸ ξηρανθὲν πληροῦσα δύναμις ἡδονή: διάκρισις δέ γ᾽ αὖ καὶ διάλυσις ἡ παρὰ φύσιν, τοῦ πνίγους πάθη, λύπη, κατὰ φύσιν δὲ πάλιν ἀπόδοσίς τε καὶ ψῦξις ἡδονή.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ ῥίγους ἡ μὲν παρὰ φύσιν τοῦ ζῴου τῆς ὑγρότητος πῆξις λύπη: πάλιν δ᾽ εἰς ταὐτὸν ἀπιόντων καὶ διακρινομένων ἡ κατὰ φύσιν ὁδὸς ἡδονή. καὶ ἑνὶ λόγῳ σκόπει εἴ σοι μέτριος ὁ λόγος ὃς ἂν φῇ τὸ ἐκ τῆς ἀπείρου καὶ
                <milestone unit="section" n="32b"/>
                πέρατος κατὰ φύσιν ἔμψυχον γεγονὸς εἶδος, ὅπερ ἔλεγον ἐν τῷ πρόσθεν, ὅταν μὲν τοῦτο φθείρηται, τὴν μὲν φθορὰν λύπην εἶναι, τὴν δ᾽ εἰς τὴν αὑτῶν οὐσίαν ὁδόν, ταύτην δὲ αὖ πάλιν τὴν ἀναχώρησιν πάντων ἡδονήν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἔστω: δοκεῖ γάρ μοι τύπον γέ τινα ἔχειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τοῦτο μὲν τοίνυν ἓν εἶδος τιθώμεθα λύπης τε καὶ ἡδονῆς ἐν τούτοις τοῖς πάθεσιν ἑκατέροις;
            </p>
        </sp>
        <sp>
            <speaker>
                Πρώταρχος
            </speaker>
            <p>
                κείσθω.
            </p>
        </sp>
        <sp>
            <speaker>
                Σωκράτης
            </speaker>
            <p>
                τίθει τοίνυν αὐτῆς τῆς ψυχῆς κατὰ τὸ τούτων τῶν
                <milestone unit="section" n="32c"/>
                παθημάτων προσδόκημα τὸ μὲν πρὸ τῶν ἡδέων ἐλπιζόμενον ἡδὺ καὶ θαρραλέον, τὸ δὲ πρὸ τῶν λυπηρῶν φοβερὸν καὶ ἀλγεινόν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἔστι γὰρ οὖν τοῦθ᾽ ἡδονῆς καὶ λύπης ἕτερον εἶδος, τὸ χωρὶς τοῦ σώματος αὐτῆς τῆς ψυχῆς διὰ προσδοκίας γιγνόμενον.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὀρθῶς ὑπέλαβες. ἐν γὰρ τούτοις οἶμαι, κατά γε τὴν ἐμὴν δόξαν, εἰλικρινέσιν τε ἑκατέροις γιγνομένοις, ὡς δοκεῖ, καὶ ἀμείκτοις λύπης τε καὶ ἡδονῆς, ἐμφανὲς ἔσεσθαι
                <milestone unit="section" n="32d"/>
                τὸ περὶ τὴν ἡδονήν, πότερον ὅλον ἐστὶ τὸ γένος ἀσπαστόν, ἢ τοῦτο μὲν ἑτέρῳ τινὶ τῶν προειρημένων δοτέον ἡμῖν γενῶν, ἡδονῇ δὲ καὶ λύπῃ, καθάπερ θερμῷ καὶ ψυχρῷ καὶ πᾶσι τοῖς τοιούτοις, τοτὲ μὲν ἀσπαστέον αὐτά, τοτὲ δὲ οὐκ ἀσπαστέον, ὡς ἀγαθὰ μὲν οὐκ ὄντα, ἐνίοτε δὲ καὶ ἔνια δεχόμενα τὴν τῶν ἀγαθῶν ἔστιν ὅτε φύσιν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθότατα λέγεις, ὅτι ταύτῃ πῃ δεῖ διαπορηθῆναι τὸ νῦν μεταδιωκόμενον.
            </p>
        </sp>
        <sp>
            <speaker>
                Σωκράτης
            </speaker>
            <p>
                πρῶτον μὲν τοίνυν τόδε συνίδωμεν:[ὡς]εἴπερ
                <milestone unit="section" n="32e"/>
                ὄντως ἔστι τὸ λεγόμενον, διαφθειρομένων μὲν αὐτῶν ἀλγηδών, ἀνασῳζομένων δὲ ἡδονή, τῶν μήτε διαφθειρομένων μήτε ἀνασῳζομένων ἐννοήσωμεν πέρι, τίνα ποτὲ ἕξιν δεῖ τότε ἐν ἑκάστοις εἶναι τοῖς ζῴοις, ὅταν οὕτως ἴσχῃ. σφόδρα δὲ προσέχων τὸν νοῦν εἰπέ: ἆρα οὐ πᾶσα ἀνάγκη πᾶν ἐν τῷ τότε χρόνῳ ζῷον μήτε τι λυπεῖσθαι μήτε ἥδεσθαι μήτε μέγα μήτε σμικρόν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀνάγκη μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἔστι τις τρίτη ἡμῶν ἡ τοιαύτη διάθεσις
                <milestone unit="page" n="33"/>
                <milestone unit="section" n="33a"/>
                παρά τε τὴν τοῦ χαίροντος καὶ παρὰ τὴν τοῦ λυπουμένου;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἄγε δὴ τοίνυν, ταύτης προθυμοῦ μεμνῆσθαι. πρὸς γὰρ τὴν τῆς ἡδονῆς κρίσιν οὐ σμικρὸν μεμνῆσθαι ταύτην ἔσθ᾽ ἡμῖν ἢ μή. βραχὺ δέ τι περὶ αὐτῆς, εἰ βούλει, διαπεράνωμεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγε ποῖον.
            </p>
        </sp>
        <sp>
            <speaker>
                Σωκράτης
            </speaker>
            <p>
                [τῷ]τὸν τοῦ φρονεῖν[ἑλομένῳ]βίον οἶσθ᾽ ὡς τοῦτον τὸν τρόπον οὐδὲν ἀποκωλύει ζῆν.
                <milestone unit="section" n="33b"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸν τοῦ μὴ χαίρειν μηδὲ λυπεῖσθαι λέγεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐρρήθη γάρ που τότε ἐν τῇ παραβολῇ τῶν βίων μηδὲν δεῖν μήτε μέγα μήτε σμικρὸν χαίρειν τῷ τὸν τοῦ νοεῖν καὶ φρονεῖν βίον ἑλομένῳ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ μάλα οὕτως ἐρρήθη.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν οὕτως ἂν ἐκείνῳ γε ὑπάρχοι: καὶ ἴσως οὐδὲν ἄτοπον εἰ πάντων τῶν βίων ἐστὶ θειότατος.
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὔκουν εἰκός γε οὔτε χαίρειν θεοὺς οὔτε τὸ ἐναντίον.
            </p>
        </sp>
        <sp>
            <speaker>
                Σωκράτης
            </speaker>
            <p>
                πάνυ μὲν οὖν οὐκ εἰκός: ἄσχημον γοῦν αὐτῶν ἑκάτερον γιγνόμενόν ἐστιν. ἀλλὰ δὴ τοῦτο μὲν ἔτι καὶ εἰς
                <milestone unit="section" n="33c"/>
                αὖθις ἐπισκεψόμεθα, ἐὰν πρὸς λόγον τι ᾖ, καὶ τῷ νῷ πρὸς τὰ δευτερεῖα, ἐὰν μὴ πρὸς τὰ πρωτεῖα δυνώμεθα προσθεῖναι, προσθήσομεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθότατα λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν τό γε ἕτερον εἶδος τῶν ἡδονῶν, ὃ τῆς ψυχῆς αὐτῆς ἔφαμεν εἶναι, διὰ μνήμης πᾶν ἐστι γεγονός.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                μνήμην, ὡς ἔοικεν, ὅτι ποτ᾽ ἔστιν πρότερον ἀναληπτέον, καὶ κινδυνεύει πάλιν ἔτι πρότερον αἴσθησιν μνήμης, εἰ μέλλει τὰ περὶ ταῦθ᾽ ἡμῖν κατὰ τρόπον φανερά πῃ γενήσεσθαι.
                <milestone unit="section" n="33d"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς φῄς;
            </p>
        </sp>
        <sp>
            <speaker>
                Σωκράτης
            </speaker>
            <p>
                θὲς τῶν περὶ τὸ σῶμα ἡμῶν ἑκάστοτε παθημάτων τὰ μὲν ἐν τῷ σώματι κατασβεννύμενα πρὶν ἐπὶ τὴν ψυχὴν διεξελθεῖν ἀπαθῆ ἐκείνην ἐάσαντα, τὰ δὲ δι᾽ ἀμφοῖν ἰόντα καί τινα ὥσπερ σεισμὸν ἐντιθέντα ἴδιόν τε καὶ κοινὸν ἑκατέρῳ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                κείσθω.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὰ μὲν δὴ μὴ δι᾽ ἀμφοῖν ἰόντα ἐὰν τὴν ψυχὴν ἡμῶν φῶμεν λανθάνειν, τὰ δὲ δι᾽ ἀμφοῖν μὴ λανθάνειν, ἆρ᾽ ὀρθότατα ἐροῦμεν;
                <milestone unit="section" n="33e"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ τοίνυν λεληθέναι μηδαμῶς ὑπολάβῃς ὡς λέγω λήθης ἐνταῦθά που γένεσιν: ἔστι γὰρ λήθη μνήμης ἔξοδος, ἡ δ᾽ ἐν τῷ λεγομένῳ νῦν οὔπω γέγονε. τοῦ δὴ μήτε ὄντος μήτε γεγονότος πω γίγνεσθαι φάναι τινὰ ἀποβολὴν ἄτοπον. ἦ γάρ;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                τὰ τοίνυν ὀνόματα μετάβαλε μόνον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀντὶ μὲν τοῦ λεληθέναι τὴν ψυχήν, ὅταν ἀπαθὴς αὕτη γίγνηται τῶν σεισμῶν τῶν τοῦ σώματος, ἣν νῦν λήθην
                <milestone unit="page" n="34"/>
                <milestone unit="section" n="34a"/>
                καλεῖς ἀναισθησίαν ἐπονόμασον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἔμαθον.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ δ᾽ ἐν ἑνὶ πάθει τὴν ψυχὴν καὶ τὸ σῶμα κοινῇ γιγνόμενον κοινῇ καὶ κινεῖσθαι, ταύτην δ᾽ αὖ τὴν κίνησιν ὀνομάζων αἴσθησιν οὐκ ἀπὸ τρόπου φθέγγοι᾽ ἄν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθέστατα λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἤδη μανθάνομεν ὃ βουλόμεθα καλεῖν τὴν αἴσθησιν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                σωτηρίαν τοίνυν αἰσθήσεως τὴν μνήμην λέγων ὀρθῶς ἄν τις λέγοι κατά γε τὴν ἐμὴν δόξαν.
                <milestone unit="section" n="34b"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθῶς γὰρ οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                μνήμης δὲ ἀνάμνησιν ἆρ᾽ οὐ διαφέρουσαν λέγομεν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἴσως.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν οὐ τόδε;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅταν ἃ μετὰ τοῦ σώματος ἔπασχέν ποθ᾽ ἡ ψυχή, ταῦτ᾽ ἄνευ τοῦ σώματος αὐτὴ ἐν ἑαυτῇ ὅτι μάλιστα ἀναλαμβάνῃ, τότε ἀναμιμνῄσκεσθαί που λέγομεν. ἦ γάρ;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν καὶ ὅταν ἀπολέσασα μνήμην εἴτ᾽ αἰσθήσεως εἴτ᾽ αὖ μαθήματος αὖθις ταύτην ἀναπολήσῃ πάλιν
                <milestone unit="section" n="34c"/>
                αὐτὴ ἐν ἑαυτῇ, καὶ ταῦτα σύμπαντα ἀναμνήσεις[καὶ μνήμας]που λέγομεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθῶς λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὗ δὴ χάριν ἅπαντ᾽ εἴρηται ταῦτ᾽, ἔστι τόδε.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἵνα πῃ τὴν ψυχῆς ἡδονὴν χωρὶς σώματος ὅτι μάλιστα καὶ ἐναργέστατα λάβοιμεν, καὶ ἅμα ἐπιθυμίαν: διὰ γὰρ τούτων πως ταῦτα ἀμφότερα ἔοικεν δηλοῦσθαι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγωμεν τοίνυν, ὦ Σώκρατες, ἤδη τὸ μετὰ ταῦτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                πολλά γε περὶ γένεσιν ἡδονῆς καὶ πᾶσαν[τὴν]
                <milestone unit="section" n="34d"/>
                μορφὴν αὐτῆς ἀναγκαῖον, ὡς ἔοικε, λέγοντας σκοπεῖν. καὶ γὰρ νῦν πρότερον ἔτι φαίνεται ληπτέον ἐπιθυμίαν εἶναι τί ποτ᾽ ἔστι καὶ ποῦ γίγνεται.
            </p>
        </sp>
        <sp>
            <speaker>
                Πρώταρχος
            </speaker>
            <p>
                σκοπῶμεν τοίνυν: οὐδὲν γὰρ ἀπολοῦμεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀπολοῦμεν μὲν οὖν[καὶ]ταῦτά γε, ὦ Πρώταρχε: εὑρόντες ὃ νῦν ζητοῦμεν, ἀπολοῦμεν τὴν περὶ αὐτὰ ταῦτα ἀπορίαν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθῶς ἠμύνω: τὸ δ᾽ ἐφεξῆς τούτοις πειρώμεθα λέγειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν νυνδὴ πείνην τε καὶ δίψος καὶ πολλὰ ἕτερα
                <milestone unit="section" n="34e"/>
                τοιαῦτα ἔφαμεν εἶναί τινας ἐπιθυμίας;
            </p>
        </sp>
        <sp>
            <speaker>
                Πρώταρχος
            </speaker>
            <p>
                σφόδρα γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                πρὸς τί ποτε ἄρα ταὐτὸν βλέψαντες οὕτω πολὺ διαφέροντα ταῦθ᾽ ἑνὶ προσαγορεύομεν ὀνόματι;
            </p>
        </sp>
        <sp>
            <speaker>
                Πρώταρχος
            </speaker>
            <p>
                μὰ Δί᾽ οὐ ῥᾴδιον ἴσως εἰπεῖν, ὦ Σώκρατες, ἀλλ᾽ ὅμως λεκτέον.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐκεῖθεν δὴ ἐκ τῶν αὐτῶν πάλιν ἀναλάβωμεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πόθεν δή;
            </p>
        </sp>
        <sp>
            <speaker>
                Σωκράτης
            </speaker>
            <p>
                διψῇ γέ που λέγομεν ἑκάστοτέ τι;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                τοῦτο δέ γ᾽ ἐστὶ κενοῦται;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν τὸ δίψος ἐστὶν ἐπιθυμία;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ναί, πώματός γε.
                <milestone unit="page" n="35"/>
                <milestone unit="section" n="35a"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                πώματος, ἢ πληρώσεως πώματος;
            </p>
        </sp>
        <sp>
            <speaker>
                Πρώταρχος
            </speaker>
            <p>
                οἶμαι μὲν πληρώσεως.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὁ κενούμενος ἡμῶν ἄρα, ὡς ἔοικεν, ἐπιθυμεῖ τῶν ἐναντίων ἢ πάσχει: κενούμενος γὰρ ἐρᾷ πληροῦσθαι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                σαφέστατά γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί οὖν; ὁ τὸ πρῶτον κενούμενος ἔστιν ὁπόθεν εἴτ᾽ αἰσθήσει πληρώσεως ἐφάπτοιτ᾽ ἂν εἴτε μνήμῃ, τούτου ὃ μήτ᾽ ἐν τῷ νῦν χρόνῳ πάσχει μήτ᾽ ἐν τῷ πρόσθεν πώποτε ἔπαθεν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ πῶς;
                <milestone unit="section" n="35b"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ μὴν ὅ γε ἐπιθυμῶν τινὸς ἐπιθυμεῖ, φαμέν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ ἄρα ὅ γε πάσχει, τούτου ἐπιθυμεῖ. διψῇ γάρ, τοῦτο δὲ κένωσις: ὁ δ᾽ ἐπιθυμεῖ πληρώσεως.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                πληρώσεώς γ᾽ ἄρα πῄ τι τῶν τοῦ διψῶντος ἂν ἐφάπτοιτο.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀναγκαῖον.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ μὲν δὴ σῶμα ἀδύνατον: κενοῦται γάρ που.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὴν ψυχὴν ἄρα τῆς πληρώσεως ἐφάπτεσθαι λοιπόν,
                <milestone unit="section" n="35c"/>
                τῇ μνήμῃ δῆλον ὅτι: τῷ γὰρ ἂν ἔτ᾽ ἄλλῳ ἐφάψαιτο;
            </p>
        </sp>
        <sp>
            <speaker>
                Πρώταρχος
            </speaker>
            <p>
                σχεδὸν οὐδενί.
            </p>
        </sp>
        <sp>
            <speaker>
                Σωκράτης
            </speaker>
            <p>
                μανθάνομεν οὖν ὃ συμβέβηχ᾽ ἡμῖν ἐκ τούτων τῶν λόγων;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                σώματος ἐπιθυμίαν οὔ φησιν ἡμῖν οὗτος ὁ λόγος γίγνεσθαι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅτι τοῖς ἐκείνου παθήμασιν ἐναντίαν ἀεὶ παντὸς ζῴου μηνύει τὴν ἐπιχείρησιν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ μάλα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἡ δ᾽ ὁρμή γε ἐπὶ τοὐναντίον ἄγουσα ἢ τὰ παθήματα δηλοῖ που μνήμην οὖσαν τῶν τοῖς παθήμασιν ἐναντίων.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ γε.
                <milestone unit="section" n="35d"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                τὴν ἄρα ἐπάγουσαν ἐπὶ τὰ ἐπιθυμούμενα ἀποδείξας μνήμην ὁ λόγος ψυχῆς σύμπασαν τήν τε ὁρμὴν καὶ ἐπιθυμίαν καὶ τὴν ἀρχὴν τοῦ ζῴου παντὸς ἀπέφηνεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθότατα.
            </p>
        </sp>
        <sp>
            <speaker>
                Σωκράτης
            </speaker>
            <p>
                διψῆν ἄρα ἡμῶν τὸ σῶμα ἢ πεινῆν ἤ τι τῶν τοιούτων πάσχειν οὐδαμῇ ὁ λόγος αἱρεῖ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθέστατα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔτι δὴ καὶ τόδε περὶ ταὐτὰ ταῦτα κατανοήσωμεν. βίου γὰρ εἶδός τί μοι φαίνεται βούλεσθαι δηλοῦν ὁ λόγος ἡμῖν ἐν τούτοις αὐτοῖς.
                <milestone unit="section" n="35e"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἐν τίσι καὶ ποίου πέρι βίου φράζεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐν τῷ πληροῦσθαι καὶ κενοῦσθαι καὶ πᾶσιν ὅσα περὶ σωτηρίαν τέ ἐστι τῶν ζῴων καὶ τὴν φθοράν, καὶ εἴ τις τούτων ἐν ἑκατέρῳ γιγνόμενος ἡμῶν ἀλγεῖ, τοτὲ δὲ χαίρει κατὰ τὰς μεταβολάς.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἔστι ταῦτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δ᾽ ὅταν ἐν μέσῳ τούτων γίγνηται;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς ἐν μέσῳ;
            </p>
        </sp>
        <sp>
            <speaker>
                Σωκράτης
            </speaker>
            <p>
                διὰ μὲν τὸ πάθος ἀλγῇ, μεμνῆται δὲ τῶν ἡδέων ὧν γενομένων παύοιτ᾽ ἂν τῆς ἀλγηδόνος, πληρῶται δὲ μήπω: τί
                <milestone unit="page" n="36"/>
                <milestone unit="section" n="36a"/>
                τότε; φῶμεν ἢ μὴ φῶμεν αὐτὸν ἐν μέσῳ τῶν παθημάτων εἶναι;
            </p>
        </sp>
        <sp>
            <speaker>
                Πρώταρχος
            </speaker>
            <p>
                φῶμεν μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                πότερον ἀλγοῦνθ᾽ ὅλως ἢ χαίροντα;
            </p>
        </sp>
        <sp>
            <speaker>
                Πρώταρχος
            </speaker>
            <p>
                μὰ Δί᾽, ἀλλὰ διπλῇ τινὶ λύπῃ λυπούμενον, κατὰ μὲν τὸ σῶμα ἐν τῷ παθήματι, κατὰ δὲ τὴν ψυχὴν προσδοκίας τινὶ πόθῳ.
            </p>
        </sp>
        <sp>
            <speaker>
                Σωκράτης
            </speaker>
            <p>
                πῶς, ὦ Πρώταρχε, τὸ διπλοῦν τῆς λύπης εἶπες; ἆρ᾽ οὐκ ἔστι μὲν ὅτε τις ἡμῶν κενούμενος ἐν ἐλπίδι φανερᾷ τοῦ
                <milestone unit="section" n="36b"/>
                πληρωθήσεσθαι καθέστηκε, τοτὲ δὲ τοὐναντίον ἀνελπίστως ἔχει;
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ μάλα γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                μῶν οὖν οὐχὶ ἐλπίζων μὲν πληρωθήσεσθαι τῷ μεμνῆσθαι δοκεῖ σοι χαίρειν, ἅμα δὲ κενούμενος ἐν τούτοις[τοῖς χρόνοις]ἀλγεῖν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀνάγκη.
            </p>
        </sp>
        <sp>
            <speaker>
                Σωκράτης
            </speaker>
            <p>
                τότε ἄρ᾽ ἄνθρωπος καὶ τἆλλα ζῷα λυπεῖταί τε ἅμα καὶ χαίρει.
            </p>
        </sp>
        <sp>
            <speaker>
                Πρώταρχος
            </speaker>
            <p>
                κινδυνεύει.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δ᾽ ὅταν ἀνελπίστως ἔχῃ κενούμενος τεύξεσθαι πληρώσεως; ἆρ᾽ οὐ τότε τὸ διπλοῦν γίγνοιτ᾽ ἂν περὶ τὰς λύπας πάθος, ὃ σὺ νυνδὴ κατιδὼν ᾠήθης ἁπλῶς εἶναι
                <milestone unit="section" n="36c"/>
                διπλοῦν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθέστατα, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                ταύτῃ δὴ τῇ σκέψει τούτων τῶν παθημάτων τόδε χρησώμεθα.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                πότερον ἀληθεῖς ταύτας τὰς λύπας τε καὶ ἡδονὰς ἢ ψευδεῖς εἶναι λέξομεν; ἢ τὰς μέν τινας ἀληθεῖς, τὰς δ᾽ οὔ;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς δ᾽, ὦ Σώκρατες, ἂν εἶεν ψευδεῖς ἡδοναὶ ἢ λῦπαι;
            </p>
        </sp>
        <sp>
            <speaker>
                Σωκράτης
            </speaker>
            <p>
                πῶς δέ, ὦ Πρώταρχε, φόβοι ἂν ἀληθεῖς ἢ ψευδεῖς, ἢ προσδοκίαι ἀληθεῖς ἢ μή, ἢ δόξαι ἀληθεῖς ἢ ψευδεῖς;
                <milestone unit="section" n="36d"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                δόξας μὲν ἔγωγ᾽ ἄν που συγχωροίην, τὰ δ᾽ ἕτερα ταῦτ᾽ οὐκ ἄν.
            </p>
        </sp>
        <sp>
            <speaker>
                Σωκράτης
            </speaker>
            <p>
                πῶς φῄς; λόγον μέντοι τινὰ κινδυνεύομεν οὐ πάνυ σμικρὸν ἐπεγείρειν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθῆ λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ εἰ πρὸς τὰ παρεληλυθότα, ὦ παῖ ᾽κείνου τἀνδρός, προσήκοντα, τοῦτο σκεπτέον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἴσως τοῦτό γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                χαίρειν τοίνυν δεῖ λέγειν τοῖς ἄλλοις μήκεσιν ἢ καὶ ὁτῳοῦν τῶν παρὰ τὸ προσῆκον λεγομένων.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθῶς.
                <milestone unit="section" n="36e"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                λέγε δή μοι: θαῦμα γάρ μέ γε ἔχει διὰ τέλους ἀεὶ περὶ τὰ αὐτὰ ἃ νυνδὴ προυθέμεθα ἀπορήματα. πῶς δὴ φῄς; ψευδεῖς, αἱ δ᾽ ἀληθεῖς οὐκ εἰσὶν ἡδοναί;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ ἄν;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὔτε δὴ ὄναρ οὔθ᾽ ὕπαρ, ὡς φῄς,[ἐστιν]οὔτ᾽ ἐν μανίαις οὔτ᾽ ἐν παραφροσύναις οὐδεὶς ἔσθ᾽ ὅστις ποτὲ δοκεῖ μὲν χαίρειν, χαίρει δὲ οὐδαμῶς, οὐδ᾽ αὖ δοκεῖ μὲν λυπεῖσθαι, λυπεῖται δ᾽ οὔ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνθ᾽ οὕτω ταῦτα, ὦ Σώκρατες, ἔχειν πάντες ὑπειλήφαμεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν ὀρθῶς; ἢ σκεπτέον εἴτ᾽ ὀρθῶς εἴτε μὴ ταῦτα λέγεται;
            </p>
        </sp>
        <sp>
            <speaker>
                Πρώταρχος
            </speaker>
            <p>
                σκεπτέον, ὥς γ᾽ ἐγὼ φαίην ἄν.
                <milestone unit="page" n="37"/>
                <milestone unit="section" n="37a"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                διορισώμεθα δὴ σαφέστερον ἔτι τὸ νυνδὴ λεγόμενον ἡδονῆς τε πέρι καὶ δόξης. ἔστιν γάρ πού τι δοξάζειν ἡμῖν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ ἥδεσθαι;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν καὶ τὸ δοξαζόμενόν ἐστί τι;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ τό γε ᾧ τὸ ἡδόμενον ἥδεται;
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τὸ δοξάζον, ἄντε ὀρθῶς ἄντε μὴ ὀρθῶς δοξάζῃ, τό γε δοξάζειν ὄντως οὐδέποτε ἀπόλλυσιν.
                <milestone unit="section" n="37b"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ ἄν;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ τὸ ἡδόμενον, ἄντε ὀρθῶς ἄντε μὴ ὀρθῶς ἥδηται, τό γε ὄντως ἥδεσθαι δῆλον ὡς οὐδέποτ᾽ ἀπολεῖ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ναί, καὶ τοῦθ᾽ οὕτως ἔχει.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅτῳ ποτὲ οὖν δὴ τρόπῳ δόξα ψευδής τε καὶ ἀληθὴς ἡμῖν φιλεῖ γίγνεσθαι, τὸ δὲ τῆς ἡδονῆς μόνον ἀληθές, δοξάζειν δ᾽ ὄντως καὶ χαίρειν ἀμφότερα ὁμοίως εἴληχεν σκεπτέον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                σκεπτέον.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ ὅτι δόξῃ μὲν ἐπιγίγνεσθον ψεῦδός τε καὶ
                <milestone unit="section" n="37c"/>
                ἀληθές, καὶ ἐγένετο οὐ μόνον δόξα διὰ ταῦτα ἀλλὰ καὶ ποιά τις ἑκατέρα, σκεπτέον φῂς τοῦτ᾽ εἶναι;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                πρὸς δέ γε τούτοις, εἰ καὶ τὸ παράπαν ἡμῖν τὰ μέν ἐστι ποί᾽ ἄττα, ἡδονὴ δὲ καὶ λύπη μόνον ἅπερ ἐστί, ποιώ τινε δὲ οὐ γίγνεσθον, καὶ ταῦθ᾽ ἡμῖν διομολογητέον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                δῆλον.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ οὐδὲν τοῦτό γε χαλεπὸν ἰδεῖν, ὅτι καὶ ποιώ τινε: πάλαι γὰρ εἴπομεν ὅτι μεγάλαι τε καὶ σμικραὶ καὶ σφόδρα ἑκάτεραι γίγνονται, λῦπαί τε καὶ ἡδοναί.
                <milestone unit="section" n="37d"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                παντάπασι μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἂν δέ γε πονηρία τούτων, ὦ Πρώταρχε, προσγίγνηταί τινι, πονηρὰν μὲν φήσομεν οὕτω γίγνεσθαι δόξαν, πονηρὰν δὲ καὶ ἡδονήν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀλλὰ τί μήν, ὦ Σώκρατες;
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δ᾽, ἂν ὀρθότης ἢ τοὐναντίον ὀρθότητι τινὶ τούτων προσγίγνηται; μῶν οὐκ ὀρθὴν μὲν δόξαν ἐροῦμεν, ἂν ὀρθότητα ἴσχῃ, ταὐτὸν δὲ ἡδονήν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀναγκαῖον.
                <milestone unit="section" n="37e"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἂν δέ γε ἁμαρτανόμενον τὸ δοξαζόμενον ᾖ, τὴν δόξαν τότε ἁμαρτάνουσάν γε οὐκ ὀρθὴν ὁμολογητέον οὐδ᾽ ὀρθῶς δοξάζουσαν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ ἄν;
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δ᾽, ἂν αὖ λύπην ἤ τινα ἡδονὴν περὶ τὸ ἐφ᾽ ᾧ λυπεῖται ἢ τοὐναντίον ἁμαρτάνουσαν ἐφορῶμεν, ὀρθὴν ἢ χρηστὴν ἤ τι τῶν καλῶν ὀνομάτων αὐτῇ προσθήσομεν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀλλ᾽ οὐχ οἷόν τε, εἴπερ ἁμαρτήσεταί γε ἡδονή.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν ἔοικέν γε ἡδονὴ πολλάκις οὐ μετὰ δόξης ὀρθῆς ἀλλὰ μετὰ ψεύδους ἡμῖν γίγνεσθαι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ οὔ; καὶ τὴν μὲν δόξαν γε, ὦ Σώκρατες,
                <milestone unit="page" n="38"/>
                <milestone unit="section" n="38a"/>
                ἐν τῷ τοιούτῳ καὶ τότε λέγομεν ψευδῆ, τὴν δ᾽ ἡδονὴν αὐτὴν οὐδεὶς ἄν ποτε προσείποι ψευδῆ.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ προθύμως ἀμύνεις τῷ τῆς ἡδονῆς, ὦ Πρώταρχε, λόγῳ τὰ νῦν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὐδέν γε, ἀλλ᾽ ἅπερ ἀκούω λέγω.
            </p>
        </sp>
        <sp>
            <speaker>
                Σωκράτης
            </speaker>
            <p>
                διαφέρει δ᾽ ἡμῖν οὐδέν, ὦ ἑταῖρε, ἡ μετὰ δόξης τε ὀρθῆς καὶ μετ᾽ ἐπιστήμης ἡδονὴ τῆς μετὰ τοῦ ψεύδους καὶ ἀγνοίας πολλάκις ἑκάστοις ἡμῶν ἐγγιγνομένης;
                <milestone unit="section" n="38b"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                εἰκὸς γοῦν μὴ σμικρὸν διαφέρειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τῆς δὴ διαφορᾶς αὐτοῖν ἐπὶ θεωρίαν ἔλθωμεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἄγ᾽ ὅπῃ σοι φαίνεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                τῇδε δὴ ἄγω.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῇ;
            </p>
        </sp>
        <sp>
            <speaker>
                Σωκράτης
            </speaker>
            <p>
                δόξα, φαμέν, ἡμῖν ἔστι μὲν ψευδής, ἔστι δὲ καὶ ἀληθής;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἔστιν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἕπεται μὴν ταύταις, ὃ νυνδὴ ἐλέγομεν, ἡδονὴ καὶ λύπη πολλάκις, ἀληθεῖ καὶ ψευδεῖ δόξῃ λέγω.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἐκ μνήμης τε καὶ αἰσθήσεως δόξα ἡμῖν καὶ τὸ διαδοξάζειν ἐγχειρεῖν γίγνεθ᾽ ἑκάστοτε;
                <milestone unit="section" n="38c"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ μάλα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν ἡμᾶς ὧδε περὶ ταῦτα ἀναγκαῖον ἡγούμεθ᾽ ἴσχειν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                πολλάκις ἰδόντι τινὶ πόρρωθεν μὴ πάνυ σαφῶς τὰ καθορώμενα συμβαίνειν βούλεσθαι κρίνειν φαίης ἂν ταῦθ᾽ ἅπερ ὁρᾷ;
            </p>
        </sp>
        <sp>
            <speaker>
                Πρώταρχος
            </speaker>
            <p>
                φαίην ἄν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τὸ μετὰ τοῦτο αὐτὸς αὑτὸν οὗτος ἀνέροιτ᾽ ἂν ὧδε;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                τί ποτ᾽ ἄρ᾽ ἔστι τὸ παρὰ τὴν πέτραν τοῦθ᾽ ἑστάναι
                <milestone unit="section" n="38d"/>
                φανταζόμενον ὑπό τινι δένδρῳ; ταῦτ᾽ εἰπεῖν ἄν τις πρὸς ἑαυτὸν δοκεῖ σοι, τοιαῦτ᾽ ἄττα κατιδὼν φαντασθέντα αὑτῷ ποτε;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν μετὰ ταῦτα ὁ τοιοῦτος ὡς ἀποκρινόμενος ἂν πρὸς αὑτὸν εἴποι τοῦτο, ὡς ἔστιν ἄνθρωπος, ἐπιτυχῶς εἰπών;
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ παρενεχθείς γ᾽ αὖ τάχ᾽ ἂν ὡς ἔστι τινῶν ποιμένων ἔργον τὸ καθορώμενον ἄγαλμα προσείποι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                μάλα γε.
                <milestone unit="section" n="38e"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                κἂν μέν τίς γ᾽ αὐτῷ παρῇ, τά τε πρὸς αὑτὸν ῥηθέντα ἐντείνας εἰς φωνὴν πρὸς τὸν παρόντα αὐτὰ ταῦτ᾽ ἂν πάλιν φθέγξαιτο, καὶ λόγος δὴ γέγονεν οὕτως ὃ τότε δόξαν ἐκαλοῦμεν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἂν δ᾽ ἄρα μόνος ᾖ τοῦτο ταὐτὸν πρὸς αὑτὸν διανοούμενος, ἐνίοτε καὶ πλείω χρόνον ἔχων ἐν αὑτῷ πορεύεται.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί οὖν; ἆρα σοὶ φαίνεται τὸ περὶ τούτων ὅπερ ἐμοί;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                δοκεῖ μοι τότε ἡμῶν ἡ ψυχὴ βιβλίῳ τινὶ προσεοικέναι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς;
                <milestone unit="page" n="39"/>
                <milestone unit="section" n="39a"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἡ μνήμη ταῖς αἰσθήσεσι συμπίπτουσα εἰς ταὐτὸν κἀκεῖνα ἃ περὶ ταῦτ᾽ ἐστὶ τὰ παθήματα φαίνονταί μοι σχεδὸν οἷον γράφειν ἡμῶν ἐν ταῖς ψυχαῖς τότε λόγους: καὶ ὅταν μὲν ἀληθῆ γράφῃ[τοῦτο τὸ πάθημα], δόξα τε ἀληθὴς καὶ λόγοι ἀπ᾽ αὐτοῦ συμβαίνουσιν ἀληθεῖς ἐν ἡμῖν γιγνόμενοι: ψευδῆ δ᾽ ὅταν ὁ τοιοῦτος παρ᾽ ἡμῖν γραμματεὺς γράψῃ, τἀναντία τοῖς ἀληθέσιν ἀπέβη.
                <milestone unit="section" n="39b"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν δοκεῖ μοι, καὶ ἀποδέχομαι τὰ ῥηθέντα οὕτως.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀποδέχου δὴ καὶ ἕτερον δημιουργὸν ἡμῶν ἐν ταῖς ψυχαῖς ἐν τῷ τότε χρόνῳ γιγνόμενον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τίνα;
            </p>
        </sp>
        <sp>
            <speaker>
                Σωκράτης
            </speaker>
            <p>
                ζωγράφον, ὃς μετὰ τὸν γραμματιστὴν τῶν λεγομένων εἰκόνας ἐν τῇ ψυχῇ τούτων γράφει.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς δὴ τοῦτον αὖ καὶ πότε λέγομεν;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅταν ἀπ᾽ ὄψεως ἤ τινος ἄλλης αἰσθήσεως τὰ τότε δοξαζόμενα καὶ λεγόμενα ἀπαγαγών τις τὰς τῶν δοξασθέντων
                <milestone unit="section" n="39c"/>
                καὶ λεχθέντων εἰκόνας ἐν αὑτῷ ὁρᾷ πως. ἢ τοῦτο οὐκ ἔστι γιγνόμενον παρ᾽ ἡμῖν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                σφόδρα μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν αἱ μὲν τῶν ἀληθῶν δοξῶν καὶ λόγων εἰκόνες ἀληθεῖς, αἱ δὲ τῶν ψευδῶν ψευδεῖς;
            </p>
        </sp>
        <sp>
            <speaker>
                Πρώταρχος
            </speaker>
            <p>
                παντάπασιν.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰ δὴ ταῦτ᾽ ὀρθῶς εἰρήκαμεν, ἔτι καὶ τόδε ἐπὶ τούτοις σκεψώμεθα.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰ περὶ μὲν τῶν ὄντων καὶ τῶν γεγονότων ταῦτα ἡμῖν οὕτω πάσχειν ἀναγκαῖον, περὶ δὲ τῶν μελλόντων οὔ;
            </p>
        </sp>
        <sp>
            <speaker>
                Πρώταρχος
            </speaker>
            <p>
                περὶ ἁπάντων μὲν οὖν τῶν χρόνων ὡσαύτως.
                <milestone unit="section" n="39d"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν αἵ γε διὰ τῆς ψυχῆς αὐτῆς ἡδοναὶ καὶ λῦπαι ἐλέχθησαν ἐν τοῖς πρόσθεν ὡς πρὸ τῶν διὰ τοῦ σώματος ἡδονῶν καὶ λυπῶν προγίγνοιντ᾽ ἄν, ὥσθ᾽ ἡμῖν συμβαίνει τὸ προχαίρειν τε καὶ προλυπεῖσθαι περὶ τὸν μέλλοντα χρόνον εἶναι γιγνόμενον;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθέστατα.
            </p>
        </sp>
        <sp>
            <speaker>
                Σωκράτης
            </speaker>
            <p>
                πότερον οὖν τὰ γράμματά τε καὶ ζωγραφήματα, ἃ σμικρῷ πρότερον ἐτίθεμεν ἐν ἡμῖν γίγνεσθαι, περὶ μὲν τὸν
                <milestone unit="section" n="39e"/>
                γεγονότα καὶ τὸν παρόντα χρόνον ἐστίν, περὶ δὲ τὸν μέλλοντα οὐκ ἔστιν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                σφόδρα γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρα σφόδρα λέγεις, ὅτι πάντ᾽ ἐστὶ ταῦτα ἐλπίδες εἰς τὸν ἔπειτα χρόνον οὖσαι, ἡμεῖς δ᾽ αὖ διὰ παντὸς τοῦ βίου ἀεὶ γέμομεν ἐλπίδων;
            </p>
        </sp>
        <sp>
            <speaker>
                Πρώταρχος
            </speaker>
            <p>
                παντάπασι μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἄγε δή, πρὸς τοῖς νῦν εἰρημένοις καὶ τόδε ἀπόκριναι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                δίκαιος ἀνὴρ καὶ εὐσεβὴς καὶ ἀγαθὸς πάντως ἆρ᾽ οὐ θεοφιλής ἐστιν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; ἄδικός τε καὶ παντάπασι κακὸς ἆρ᾽ οὐ
                <milestone unit="page" n="40"/>
                <milestone unit="section" n="40a"/>
                τοὐναντίον ἐκείνῳ;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                πολλῶν μὴν ἐλπίδων, ὡς ἐλέγομεν ἄρτι, πᾶς ἄνθρωπος γέμει;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί δ᾽ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                λόγοι μήν εἰσιν ἐν ἑκάστοις ἡμῶν, ἃς ἐλπίδας ὀνομάζομεν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ δὴ καὶ τὰ φαντάσματα ἐζωγραφημένα: καί τις ὁρᾷ πολλάκις ἑαυτῷ χρυσὸν γιγνόμενον ἄφθονον καὶ ἐπ᾽ αὐτῷ πολλὰς ἡδονάς: καὶ δὴ καὶ ἐνεζωγραφημένον αὐτὸν ἐφ᾽ αὑτῷ χαίροντα σφόδρα καθορᾷ.
                <milestone unit="section" n="40b"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί δ᾽ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                τούτων οὖν πότερα φῶμεν τοῖς μὲν ἀγαθοῖς ὡς τὸ πολὺ τὰ γεγραμμένα παρατίθεσθαι ἀληθῆ διὰ τὸ θεοφιλεῖς εἶναι, τοῖς δὲ κακοῖς ὡς αὖ τὸ πολὺ τοὐναντίον, ἢ μὴ φῶμεν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ μάλα φατέον.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ τοῖς κακοῖς ἡδοναί γε οὐδὲν ἧττον πάρεισιν ἐζωγραφημέναι, ψευδεῖς δὲ αὗταί που.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
                <milestone unit="section" n="40c"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ψευδέσιν ἄρα ἡδοναῖς τὰ πολλὰ οἱ πονηροὶ χαίρουσιν, οἱ δ᾽ ἀγαθοὶ τῶν ἀνθρώπων ἀληθέσιν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀναγκαιότατα λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰσὶν δὴ κατὰ τοὺς νῦν λόγους ψευδεῖς ἐν ταῖς τῶν ἀνθρώπων ψυχαῖς ἡδοναί, μεμιμημέναι μέντοι τὰς ἀληθεῖς ἐπὶ τὰ γελοιότερα, καὶ λῦπαι δὲ ὡσαύτως.
            </p>
        </sp>
        <sp>
            <speaker>
                Πρώταρχος
            </speaker>
            <p>
                εἰσίν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἦν δοξάζειν μὲν ὄντως ἀεὶ τῷ τὸ παράπαν δοξάζοντι, μὴ ἐπ᾽ οὖσι δὲ μηδ᾽ ἐπὶ γεγονόσι μηδὲ ἐπ᾽ ἐσομένοις ἐνίοτε.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ γε.
                <milestone unit="section" n="40d"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ ταῦτά γε ἦν οἶμαι τὰ ἀπεργαζόμενα δόξαν ψευδῆ τότε καὶ τὸ ψευδῶς δοξάζειν. ἦ γάρ;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί οὖν; οὐκ ἀνταποδοτέον ταῖς λύπαις τε καὶ ἡδοναῖς τὴν τούτων ἀντίστροφον ἕξιν ἐν ἐκείνοις;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὡς ἦν μὲν χαίρειν ὄντως ἀεὶ τῷ τὸ παράπαν ὁπωσοῦν καὶ εἰκῇ χαίροντι, μὴ μέντοι ἐπὶ τοῖς οὖσι μηδ᾽ ἐπὶ τοῖς γεγονόσιν ἐνίοτε, πολλάκις δὲ καὶ ἴσως πλειστάκις ἐπὶ τοῖς μηδὲ μέλλουσί ποτε γενήσεσθαι.
                <milestone unit="section" n="40e"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ ταῦθ᾽ οὕτως ἀναγκαῖον, ὦ Σώκρατες, ἔχειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ὁ αὐτὸς λόγος ἂν εἴη περὶ φόβων τε καὶ θυμῶν καὶ πάντων τῶν τοιούτων, ὡς ἔστι καὶ ψευδῆ πάντα τὰ τοιαῦτα ἐνίοτε;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; πονηρὰς δόξας καὶ χρηστὰς ἄλλως ἢ ψευδεῖς γιγνομένας ἔχομεν εἰπεῖν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὐκ ἄλλως.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδ᾽ ἡδονάς γ᾽ οἶμαι κατανοοῦμεν ὡς ἄλλον τινὰ τρόπον εἰσὶν πονηραὶ πλὴν τῷ ψευδεῖς εἶναι.
                <milestone unit="page" n="41"/>
                <milestone unit="section" n="41a"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν τοὐναντίον, ὦ Σώκρατες, εἴρηκας. σχεδὸν γὰρ τῷ ψεύδει μὲν οὐ πάνυ πονηρὰς ἄν τις λύπας τε καὶ ἡδονὰς θείη, μεγάλῃ δὲ ἄλλῃ καὶ πολλῇ συμπιπτούσας πονηρίᾳ.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὰς μὲν τοίνυν πονηρὰς ἡδονὰς καὶ διὰ πονηρίαν οὔσας τοιαύτας ὀλίγον ὕστερον ἐροῦμεν, ἂν ἔτι δοκῇ νῷν: τὰς δὲ ψευδεῖς κατ᾽ ἄλλον τρόπον ἐν ἡμῖν πολλὰς καὶ πολλάκις
                <milestone unit="section" n="41b"/>
                ἐνούσας τε καὶ ἐγγιγνομένας λεκτέον. τούτῳ γὰρ ἴσως χρησόμεθα πρὸς τὰς κρίσεις.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ οὔκ; εἴπερ γε εἰσίν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽, ὦ Πρώταρχε, εἰσὶν κατά γε τὴν ἐμήν. τοῦτο δὲ τὸ δόγμα ἕως ἂν κέηται παρ᾽ ἡμῖν, ἀδύνατον ἀνέλεγκτον δήπου γίγνεσθαι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καλῶς.
            </p>
        </sp>
        <sp>
            <speaker>
                Σωκράτης
            </speaker>
            <p>
                περιιστώμεθα δὴ καθάπερ ἀθληταὶ πρὸς τοῦτον αὖ τὸν λόγον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἴωμεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ μὴν εἴπομεν, εἴπερ μεμνήμεθα, ὀλίγον ἐν
                <milestone unit="section" n="41c"/>
                τοῖς πρόσθεν, ὡς ὅταν αἱ λεγόμεναι ἐπιθυμίαι ἐν ἡμῖν ὦσι, δίχα ἄρα τότε τὸ σῶμα καὶ χωρὶς τῆς ψυχῆς τοῖς παθήμασι διείληπται.
            </p>
        </sp>
        <sp>
            <speaker>
                Πρώταρχος
            </speaker>
            <p>
                μεμνήμεθα καὶ προερρήθη ταῦτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τὸ μὲν ἐπιθυμοῦν ἦν ἡ ψυχὴ τῶν τοῦ σώματος ἐναντίων ἕξεων, τὸ δὲ τὴν ἀλγηδόνα ἤ τινα διὰ πάθος ἡδονὴν τὸ σῶμα ἦν τὸ παρεχόμενον;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἦν γὰρ οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                συλλογίζου δὴ τὸ γιγνόμενον ἐν τούτοις.
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγε.
                <milestone unit="section" n="41d"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                γίγνεται τοίνυν, ὁπόταν ᾖ ταῦτα, ἅμα παρακεῖσθαι λύπας τε καὶ ἡδονάς, καὶ τούτων αἰσθήσεις ἅμα παρ᾽ ἀλλήλας ἐναντίων οὐσῶν γίγνεσθαι, ὃ καὶ νυνδὴ ἐφάνη.
            </p>
        </sp>
        <sp>
            <speaker>
                Πρώταρχος
            </speaker>
            <p>
                φαίνεται γοῦν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ τόδε εἴρηται καὶ συνωμολογημένον ἡμῖν ἔμπροσθε κεῖται;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὡς τὸ μᾶλλόν τε καὶ ἧττον ἄμφω τούτω δέχεσθον, λύπη τε καὶ ἡδονή, καὶ ὅτι τῶν ἀπείρων εἴτην.
            </p>
        </sp>
        <sp>
            <speaker>
                Πρώταρχος
            </speaker>
            <p>
                εἴρηται. τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                τίς οὖν μηχανὴ ταῦτ᾽ ὀρθῶς κρίνεσθαι;
                <milestone unit="section" n="41e"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῇ δὴ καὶ πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰ τὸ βούλημα ἡμῖν τῆς κρίσεως τούτων ἐν τοιούτοις τισὶ διαγνῶναι βούλεται ἑκάστοτε τίς τούτων πρὸς ἀλλήλας μείζων καὶ τίς ἐλάττων καὶ τίς μᾶλλον καὶ τίς σφοδροτέρα, λύπη τε πρὸς ἡδονὴν καὶ λύπη πρὸς λύπην καὶ ἡδονὴ πρὸς ἡδονήν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀλλ᾽ ἔστι ταῦτά τε τοιαῦτα καὶ ἡ βούλησις τῆς κρίσεως αὕτη.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί οὖν; ἐν μὲν ὄψει τὸ πόρρωθεν καὶ ἐγγύθεν ὁρᾶν
                <milestone unit="page" n="42"/>
                <milestone unit="section" n="42a"/>
                τὰ μεγέθη τὴν ἀλήθειαν ἀφανίζει καὶ ψευδῆ ποιεῖ δοξάζειν, ἐν λύπαις δ᾽ ἄρα καὶ ἡδοναῖς οὐκ ἔστι ταὐτὸν τοῦτο γιγνόμενον;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πολὺ μὲν οὖν μᾶλλον, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐναντίον δὴ τὸ νῦν τῷ σμικρὸν ἔμπροσθε γέγονεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον λέγεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                τότε μὲν αἱ δόξαι ψευδεῖς τε καὶ ἀληθεῖς αὗται γιγνόμεναι τὰς λύπας τε καὶ ἡδονὰς ἅμα τοῦ παρ᾽ αὑταῖς παθήματος ἀνεπίμπλασαν.
                <milestone unit="section" n="42b"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθέστατα.
            </p>
        </sp>
        <sp>
            <speaker>
                Σωκράτης
            </speaker>
            <p>
                νῦν δέ γε αὐταὶ διὰ τὸ πόρρωθέν τε καὶ ἐγγύθεν ἑκάστοτε μεταβαλλόμεναι θεωρεῖσθαι, καὶ ἅμα τιθέμεναι παρ᾽ ἀλλήλας, αἱ μὲν ἡδοναὶ παρὰ τὸ λυπηρὸν μείζους φαίνονται καὶ σφοδρότεραι, λῦπαι δ᾽ αὖ διὰ τὸ παρ᾽ ἡδονὰς τοὐναντίον ἐκείναις.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀνάγκη γίγνεσθαι τὰ τοιαῦτα διὰ ταῦτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ὅσῳ μείζους τῶν οὐσῶν ἑκάτεραι καὶ ἐλάττους φαίνονται, τοῦτο ἀποτεμόμενος ἑκατέρων τὸ φαινόμενον
                <milestone unit="section" n="42c"/>
                ἀλλ᾽ οὐκ ὄν, οὔτε αὐτὸ ὀρθῶς φαινόμενον ἐρεῖς, οὐδ᾽ αὖ ποτε τὸ ἐπὶ τούτῳ μέρος τῆς ἡδονῆς καὶ λύπης γιγνόμενον ὀρθόν τε καὶ ἀληθὲς τολμήσεις λέγειν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὐ γὰρ οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τούτων τοίνυν ἑξῆς ὀψόμεθα ἐὰν τῇδε ἀπαντῶμεν ἡδονὰς καὶ λύπας ψευδεῖς ἔτι μᾶλλον ἢ ταύτας φαινομένας τε καὶ οὔσας ἐν τοῖς ζῴοις.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ποίας δὴ καὶ πῶς λέγεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                εἴρηταί που πολλάκις ὅτι τῆς φύσεως ἑκάστων διαφθειρομένης μὲν συγκρίσεσι καὶ διακρίσεσι καὶ πληρώσεσι
                <milestone unit="section" n="42d"/>
                καὶ κενώσεσι καί τισιν αὔξαις καὶ φθίσεσι λῦπαί τε καὶ ἀλγηδόνες καὶ ὀδύναι καὶ πάνθ᾽ ὁπόσα τοιαῦτ᾽ ὀνόματα ἔχει συμβαίνει γιγνόμενα.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ναί, ταῦτα εἴρηται πολλάκις.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰς δέ γε τὴν αὑτῶν φύσιν ὅταν καθιστῆται, ταύτην αὖ τὴν κατάστασιν ἡδονὴν ἀπεδεξάμεθα παρ᾽ ἡμῶν αὐτῶν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθῶς.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δ᾽ ὅταν περὶ τὸ σῶμα μηδὲν τούτων γιγνόμενον ἡμῶν ᾖ;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πότε δὲ τοῦτ᾽ ἂν γένοιτο, ὦ Σώκρατες;
                <milestone unit="section" n="42e"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδὲν πρὸς λόγον ἐστίν, ὦ Πρώταρχε, ὃ σὺ νῦν ἤρου τὸ ἐρώτημα.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί δή;
            </p>
        </sp>
        <sp>
            <speaker>
                Σωκράτης
            </speaker>
            <p>
                διότι τὴν ἐμὴν ἐρώτησιν οὐ κωλύεις με διερέσθαι σε πάλιν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ποίαν;
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰ δ᾽ οὖν μὴ γίγνοιτο, ὦ Πρώταρχε, φήσω, τὸ τοιοῦτον, τί ποτε ἀναγκαῖον ἐξ αὐτοῦ συμβαίνειν ἡμῖν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                μὴ κινουμένου τοῦ σώματος ἐφ᾽ ἑκάτερα φῄς;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὕτως.
            </p>
        </sp>
        <sp>
            <speaker>
                Πρώταρχος
            </speaker>
            <p>
                δῆλον δὴ τοῦτό γε, ὦ Σώκρατες, ὡς οὔτε ἡδονὴ γίγνοιτ᾽ ἂν ἐν τῷ τοιούτῳ ποτὲ οὔτ᾽ ἄν τις λύπη.
                <milestone unit="page" n="43"/>
                <milestone unit="section" n="43a"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                κάλλιστ᾽ εἶπες. ἀλλὰ γὰρ οἶμαι τόδε λέγεις, ὡς ἀεί τι τούτων ἀναγκαῖον ἡμῖν συμβαίνειν, ὡς οἱ σοφοί φασιν: ἀεὶ γὰρ ἅπαντα ἄνω τε καὶ κάτω ῥεῖ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγουσι γὰρ οὖν, καὶ δοκοῦσί γε οὐ φαύλως λέγειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                πῶς γὰρ ἄν, μὴ φαῦλοί γε ὄντες; ἀλλὰ γὰρ ὑπεκστῆναι τὸν λόγον ἐπιφερόμενον τοῦτον βούλομαι. τῇδ᾽ οὖν διανοοῦμαι φεύγειν, καὶ σύ μοι σύμφευγε.
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγε ὅπῃ.
            </p>
        </sp>
        <sp>
            <speaker>
                Σωκράτης
            </speaker>
            <p>
                ταῦτα μὲν τοίνυν οὕτως ἔστω, φῶμεν πρὸς τούτους:
                <milestone unit="section" n="43b"/>
                σὺ δ᾽ ἀπόκριναι πότερον ἀεὶ πάντα, ὁπόσα πάσχει τι τῶν ἐμψύχων, ταῦτ᾽ αἰσθάνεται τὸ πάσχον, καὶ οὔτ᾽ αὐξανόμενοι λανθάνομεν ἡμᾶς αὐτοὺς οὔτε τι τῶν τοιούτων οὐδὲν πάσχοντες, ἢ πᾶν τοὐναντίον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἅπαν δήπου τοὐναντίον: ὀλίγου γὰρ τά γε τοιαῦτα λέληθε πάνθ᾽ ἡμᾶς.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐ τοίνυν καλῶς ἡμῖν εἴρηται τὸ νυνδὴ ῥηθέν, ὡς αἱ μεταβολαὶ κάτω τε καὶ ἄνω γιγνόμεναι λύπας τε καὶ ἡδονὰς ἀπεργάζονται.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
                <milestone unit="section" n="43c"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ὧδ᾽ ἔσται κάλλιον καὶ ἀνεπιληπτότερον τὸ λεγόμενον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὡς αἱ μὲν μεγάλαι μεταβολαὶ λύπας τε καὶ ἡδονὰς ποιοῦσιν ἡμῖν, αἱ δ᾽ αὖ μέτριαί τε καὶ σμικραὶ τὸ παράπαν οὐδέτερα τούτων.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθότερον οὕτως ἢ ᾽κείνως, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν εἰ ταῦτα οὕτω, πάλιν ὁ νυνδὴ ῥηθεὶς βίος ἂν ἥκοι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ποῖος;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὃν ἄλυπόν τε καὶ ἄνευ χαρμονῶν ἔφαμεν εἶναι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθέστατα λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐκ δὴ τούτων τιθῶμεν τριττοὺς ἡμῖν βίους, ἕνα
                <milestone unit="section" n="43d"/>
                μὲν ἡδύν, τὸν δ᾽ αὖ λυπηρόν, τὸν δ᾽ ἕνα μηδέτερα. ἢ πῶς ἂν φαίης σὺ περὶ τούτων;
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὐκ ἄλλως ἔγωγε ἢ ταύτῃ, τρεῖς εἶναι τοὺς βίους.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν οὐκ ἂν εἴη τὸ μὴ λυπεῖσθαί ποτε ταὐτὸν τῷ χαίρειν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ ἄν;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὁπόταν οὖν ἀκούσῃς ὡς ἥδιστον πάντων ἐστὶν ἀλύπως διατελεῖν τὸν βίον ἅπαντα, τί τόθ᾽ ὑπολαμβάνεις λέγειν τὸν τοιοῦτον;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἡδὺ λέγειν φαίνεται ἔμοιγε οὗτος τὸ μὴ λυπεῖσθαι.
                <milestone unit="section" n="43e"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                τριῶν ὄντων οὖν ἡμῖν, ὧντινων βούλει, τίθει, καλλίοσιν ἵνα ὀνόμασι χρώμεθα, τὸ μὲν χρυσόν, τὸ δ᾽ ἄργυρον, τρίτον δὲ τὸ μηδέτερα τούτων.
            </p>
        </sp>
        <sp>
            <speaker>
                Πρώταρχος
            </speaker>
            <p>
                κεῖται.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ δὴ μηδέτερα τούτων ἔσθ᾽ ἡμῖν ὅπως θάτερα γένοιτο ἄν, χρυσὸς ἢ ἄργυρος;
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ πῶς ἄν;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδ᾽ ἄρα ὁ μέσος βίος ἡδὺς ἢ λυπηρὸς λεγόμενος ὀρθῶς ἄν ποτε οὔτ᾽ εἰ δοξάζοι τις, δοξάζοιτο, οὔτ᾽ εἰ λέγοι, λεχθείη, κατά γε τὸν ὀρθὸν λόγον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ ἄν;
                <milestone unit="page" n="44"/>
                <milestone unit="section" n="44a"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ μήν, ὦ ἑταῖρε, λεγόντων γε ταῦτα καὶ δοξαζόντων αἰσθανόμεθα.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ μάλα.
            </p>
        </sp>
        <sp>
            <speaker>
                Σωκράτης
            </speaker>
            <p>
                πότερον οὖν καὶ χαίρειν οἴονται τότε ὅταν μὴ λυπῶνται;
            </p>
        </sp>
        <sp>
            <speaker>
                Πρώταρχος
            </speaker>
            <p>
                φασὶ γοῦν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν οἴονται τότε χαίρειν: οὐ γὰρ ἂν ἔλεγόν που.
            </p>
        </sp>
        <sp>
            <speaker>
                Πρώταρχος
            </speaker>
            <p>
                κινδυνεύει.
            </p>
        </sp>
        <sp>
            <speaker>
                Σωκράτης
            </speaker>
            <p>
                ψευδῆ γε μὴν δοξάζουσι περὶ τοῦ χαίρειν, εἴπερ χωρὶς τοῦ μὴ λυπεῖσθαι καὶ τοῦ χαίρειν ἡ φύσις ἑκατέρου.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ μὴν χωρίς γε ἦν.
            </p>
        </sp>
        <sp>
            <speaker>
                Σωκράτης
            </speaker>
            <p>
                πότερον οὖν αἱρώμεθα παρ᾽ ἡμῖν ταῦτ᾽ εἶναι, καθάπερ
                <milestone unit="section" n="44b"/>
                ἄρτι, τρία, ἢ δύο μόνα, λύπην μὲν κακὸν τοῖς ἀνθρώποις, τὴν δ᾽ ἀπαλλαγὴν τῶν λυπῶν, αὐτὸ τοῦτο ἀγαθὸν ὄν, ἡδὺ προσαγορεύεσθαι;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς δὴ νῦν τοῦτο, ὦ Σώκρατες, ἐρωτώμεθα ὑφ᾽ ἡμῶν αὐτῶν; οὐ γὰρ μανθάνω.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὄντως γὰρ τοὺς πολεμίους Φιλήβου τοῦδε, ὦ Πρώταρχε, οὐ μανθάνεις;
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγεις δὲ αὐτοὺς τίνας;
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μάλα δεινοὺς λεγομένους τὰ περὶ φύσιν, οἳ τὸ παράπαν ἡδονὰς οὔ φασιν εἶναι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
                <milestone unit="section" n="44c"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                λυπῶν ταύτας εἶναι πάσας ἀποφυγάς, ἃς νῦν οἱ περὶ Φίληβον ἡδονὰς ἐπονομάζουσιν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τούτοις οὖν ἡμᾶς πότερα πείθεσθαι συμβουλεύεις, ἢ πῶς, ὦ Σώκρατες;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὔκ, ἀλλ᾽ ὥσπερ μάντεσι προσχρῆσθαί τισι, μαντευομένοις οὐ τέχνῃ ἀλλά τινι δυσχερείᾳ φύσεως οὐκ ἀγεννοῦς λίαν μεμισηκότων τὴν τῆς ἡδονῆς δύναμιν καὶ νενομικότων οὐδὲν ὑγιές, ὥστε καὶ αὐτὸ τοῦτο αὐτῆς τὸ ἐπαγωγὸν γοήτευμα,
                <milestone unit="section" n="44d"/>
                οὐχ ἡδονήν, εἶναι. τούτοις μὲν οὖν ταῦτα ἂν προσχρήσαιο, σκεψάμενος ἔτι καὶ τὰ ἄλλα αὐτῶν δυσχεράσματα: μετὰ δὲ ταῦτα αἵ γέ μοι δοκοῦσιν ἡδοναὶ ἀληθεῖς εἶναι πεύσῃ, ἵνα ἐξ ἀμφοῖν τοῖν λόγοιν σκεψάμενοι τὴν δύναμιν αὐτῆς παραθώμεθα πρὸς τὴν κρίσιν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθῶς λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                μεταδιώκωμεν δὴ τούτους, ὥσπερ συμμάχους, κατὰ τὸ τῆς δυσχερείας αὐτῶν ἴχνος. οἶμαι γὰρ τοιόνδε τι λέγειν αὐτούς, ἀρχομένους ποθὲν ἄνωθεν, ὡς εἰ βουληθεῖμεν ὁτουοῦν
                <milestone unit="section" n="44e"/>
                εἴδους τὴν φύσιν ἰδεῖν, οἷον τὴν τοῦ σκληροῦ, πότερον εἰς τὰ σκληρότατα ἀποβλέποντες οὕτως ἂν μᾶλλον συννοήσαιμεν ἢ πρὸς τὰ πολλοστὰ σκληρότητι; δεῖ δή σε, ὦ Πρώταρχε, καθάπερ ἐμοί, καὶ τούτοις τοῖς δυσχερέσιν ἀποκρίνεσθαι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν, καὶ λέγω γε αὐτοῖς ὅτι πρὸς τὰ πρῶτα μεγέθει.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν εἰ καὶ τὸ τῆς ἡδονῆς γένος ἰδεῖν ἥντινά ποτ᾽ ἔχει φύσιν βουληθεῖμεν, οὐκ εἰς τὰς πολλοστὰς ἡδονὰς
                <milestone unit="page" n="45"/>
                <milestone unit="section" n="45a"/>
                ἀποβλεπτέον, ἀλλ᾽ εἰς τὰς ἀκροτάτας καὶ σφοδροτάτας λεγομένας.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πᾶς ἄν σοι ταύτῃ συγχωροίη τὰ νῦν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν, αἱ πρόχειροί γε αἵπερ καὶ μέγισται τῶν ἡδονῶν, ὃ λέγομεν πολλάκις, αἱ περὶ τὸ σῶμά εἰσιν αὗται;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                πότερον οὖν καὶ μείζους εἰσὶ καὶ γίγνονται περὶ τοὺς κάμνοντας ἐν ταῖς νόσοις ἢ περὶ ὑγιαίνοντας; εὐλαβηθῶμεν δὲ μὴ προπετῶς ἀποκρινόμενοι πταίσωμέν πῃ. τάχα γὰρ
                <milestone unit="section" n="45b"/>
                ἴσως φαῖμεν ἂν περὶ ὑγιαίνοντας.
            </p>
        </sp>
        <sp>
            <speaker>
                Πρώταρχος
            </speaker>
            <p>
                εἰκός γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δ᾽; οὐχ αὗται τῶν ἡδονῶν ὑπερβάλλουσιν, ὧν ἂν καὶ ἐπιθυμίαι μέγισται προγίγνωνται;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τοῦτο μὲν ἀληθές.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ οὐχ οἱ πυρέττοντες καὶ ἐν τοιούτοις νοσήμασιν ἐχόμενοι μᾶλλον διψῶσι καὶ ῥιγοῦσι καὶ πάντα ὁπόσα διὰ τοῦ σώματος εἰώθασι πάσχειν, μᾶλλόν τ᾽ ἐνδείᾳ συγγίγνονται καὶ ἀποπληρουμένων μείζους ἡδονὰς ἴσχουσιν; ἢ τοῦτο οὐ φήσομεν ἀληθὲς εἶναι;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν νῦν ῥηθὲν φαίνεται.
                <milestone unit="section" n="45c"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                τί οὖν; ὀρθῶς ἂν φαινοίμεθα λέγοντες ὡς εἴ τις τὰς μεγίστας ἡδονὰς ἰδεῖν βούλοιτο, οὐκ εἰς ὑγίειαν ἀλλ᾽ εἰς νόσον ἰόντας δεῖ σκοπεῖν; ὅρα δὲ μή με ἡγῇ διανοούμενον ἐρωτᾶν σε εἰ πλείω χαίρουσιν οἱ σφόδρα νοσοῦντες τῶν ὑγιαινόντων, ἀλλ᾽ οἴου μέγεθός με ζητεῖν ἡδονῆς, καὶ τὸ σφόδρα περὶ τοῦ τοιούτου ποῦ ποτε γίγνεται ἑκάστοτε. νοῆσαι γὰρ δεῖ φαμεν ἥντινα φύσιν ἔχει καὶ τίνα λέγουσιν οἱ φάσκοντες μηδ᾽ εἶναι τὸ παράπαν αὐτήν.
                <milestone unit="section" n="45d"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀλλὰ σχεδὸν ἕπομαι τῷ λόγῳ σου.
            </p>
        </sp>
        <sp>
            <speaker>
                Σωκράτης
            </speaker>
            <p>
                τάχα, ὦ Πρώταρχε, οὐχ ἧττον δείξεις. ἀπόκριναι γάρ: ἐν ὕβρει μείζους ἡδονάς—οὐ πλείους λέγω, τῷ σφόδρα δὲ καὶ τῷ μᾶλλον ὑπερεχούσας—ὁρᾷς ἢ ἐν τῷ σώφρονι βίῳ; λέγε δὲ προσέχων τὸν νοῦν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀλλ᾽ ἔμαθον ὃ λέγεις, καὶ πολὺ τὸ διαφέρον ὁρῶ. τοὺς μὲν γὰρ σώφρονάς που καὶ ὁ παροιμιαζόμενος
                <milestone unit="section" n="45e"/>
                ἐπίσχει λόγος ἑκάστοτε, ὁ τὸ“μηδὲν ἄγαν”παρακελευόμενος, ᾧ πείθονται: τὸ δὲ τῶν ἀφρόνων τε καὶ ὑβριστῶν μέχρι μανίας ἡ σφοδρὰ ἡδονὴ κατέχουσα περιβοήτους ἀπεργάζεται.
            </p>
        </sp>
        <sp>
            <speaker>
                Σωκράτης
            </speaker>
            <p>
                καλῶς: καὶ εἴ γε τοῦθ᾽ οὕτως ἔχει, δῆλον ὡς ἔν τινι πονηρίᾳ ψυχῆς καὶ τοῦ σώματος, ἀλλ᾽ οὐκ ἐν ἀρετῇ μέγισται μὲν ἡδοναί, μέγισται δὲ καὶ λῦπαι γίγνονται.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τούτων τινὰς προελόμενον δεῖ σκοπεῖσθαι τίνα ποτὲ τρόπον ἐχούσας ἐλέγομεν αὐτὰς εἶναι μεγίστας.
                <milestone unit="page" n="46"/>
                <milestone unit="section" n="46a"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀνάγκη.
            </p>
        </sp>
        <sp>
            <speaker>
                Σωκράτης
            </speaker>
            <p>
                σκόπει δὴ τὰς τῶν τοιῶνδε νοσημάτων ἡδονάς, τίνα ποτὲ ἔχουσι τρόπον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ποίων;
            </p>
        </sp>
        <sp>
            <speaker>
                Σωκράτης
            </speaker>
            <p>
                τὰς τῶν ἀσχημόνων, ἃς οὓς εἴπομεν δυσχερεῖς μισοῦσι παντελῶς.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ποίας;
            </p>
        </sp>
        <sp>
            <speaker>
                Σωκράτης
            </speaker>
            <p>
                οἷον τὰς τῆς ψώρας ἰάσεις τῷ τρίβειν καὶ ὅσα τοιαῦτα, οὐκ ἄλλης δεόμενα φαρμάξεως: τοῦτο γὰρ δὴ τὸ πάθος ἡμῖν, ὦ πρὸς θεῶν, τί ποτε φῶμεν ἐγγίγνεσθαι; πότερον ἡδονὴν ἢ λύπην;
            </p>
        </sp>
        <sp>
            <speaker>
                Πρώταρχος
            </speaker>
            <p>
                σύμμεικτον τοῦτό γ᾽ ἄρ᾽, ὦ Σώκρατες, ἔοικε γίγνεσθαί τι κακόν.
                <milestone unit="section" n="46b"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐ μὲν δὴ Φιλήβου γε ἕνεκα παρεθέμην τὸν λόγον: ἀλλ᾽ ἄνευ τούτων, ὦ Πρώταρχε, τῶν ἡδονῶν καὶ τῶν ταύταις ἑπομένων, ἂν μὴ κατοφθῶσι, σχεδὸν οὐκ ἄν ποτε δυναίμεθα διακρίνασθαι τὸ νῦν ζητούμενον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὐκοῦν ἰτέον ἐπὶ τὰς τούτων συγγενεῖς.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὰς ἐν τῇ μείξει κοινωνούσας λέγεις;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰσὶ τοίνυν μείξεις αἱ μὲν κατὰ τὸ σῶμα ἐν αὐτοῖς
                <milestone unit="section" n="46c"/>
                τοῖς σώμασιν, αἱ δ᾽ αὐτῆς τῆς ψυχῆς ἐν τῇ ψυχῇ: τὰς δ᾽ αὖ τῆς ψυχῆς καὶ τοῦ σώματος ἀνευρήσομεν λύπας ἡδοναῖς μειχθείσας τοτὲ μὲν ἡδονὰς τὰ συναμφότερα, τοτὲ δὲ λύπας ἐπικαλουμένας.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὁπόταν ἐν τῇ καταστάσει τις ἢ τῇ διαφθορᾷ τἀναντία ἅμα πάθη πάσχῃ, ποτὲ ῥιγῶν θέρηται καὶ θερμαινόμενος ἐνίοτε ψύχηται, ζητῶν οἶμαι τὸ μὲν ἔχειν, τοῦ δὲ ἀπαλλάττεσθαι, τὸ δὴ λεγόμενον πικρῷ γλυκὺ μεμειγμένον, μετὰ
                <milestone unit="section" n="46d"/>
                δυσαπαλλακτίας παρόν, ἀγανάκτησιν καὶ ὕστερον σύντασιν ἀγρίαν ποιεῖ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ μάλα ἀληθὲς τὸ νῦν λεγόμενον.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν αἱ τοιαῦται μείξεις αἱ μὲν ἐξ ἴσων εἰσὶ λυπῶν τε καὶ ἡδονῶν, αἱ δ᾽ ἐκ τῶν ἑτέρων πλειόνων;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                λέγε δὴ τὰς μέν, ὅταν πλείους λῦπαι τῶν ἡδονῶν γίγνωνται—τὰς τῆς ψώρας λεγομένας νυνδὴ ταύτας εἶναι καὶ τὰς τῶν γαργαλισμῶν—ὁπόταν ἐν τοῖσ ἐντὸς τὸ ζέον ᾖ καὶ τὸ φλεγμαῖνον, τῇ τρίψει δὲ καὶ τῇ κνήσει μὴ ἐφικνῆταί
                <milestone unit="section" n="46e"/>
                τις, τὸ δ᾽ ἐπιπολῆς μόνον διαχέῃ, τοτὲ φέροντες εἰς πῦρ αὐτὰ καὶ εἰς τοὐναντίον πυρίαις μεταβάλλοντες ἐνίοτε ἀμηχάνους ἡδονάς, τοτὲ δὲ τοὐναντίον τοῖς ἐντὸς πρὸς τὰ τῶν ἔξω, λύπας ἡδοναῖς συγκερασθείσας, εἰς ὁπότερ᾽ ἂν ῥέψῃ, παρέσχοντο τῷ τὰ συγκεκριμένα βίᾳ διαχεῖν ἢ τὰ διακεκριμένα συγχεῖν
                <milestone unit="page" n="47"/>
                <milestone unit="section" n="47a"/>
                —[καὶ]ὁμοῦ λύπας ἡδοναῖς παρατιθέναι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθέστατα.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ὁπόταν αὖ πλείων ἡδονὴ κατὰ τὰ τοιαῦτα πάντα συμμειχθῇ, τὸ μὲν ὑπομεμειγμένον τῆς λύπης γαργαλίζει τε καὶ ἠρέμα ἀγανακτεῖν ποιεῖ, τὸ δ᾽ αὖ τῆς ἡδονῆς πολὺ πλέον ἐγκεχυμένον συντείνει τε καὶ ἐνίοτε πηδᾶν ποιεῖ, καὶ παντοῖα μὲν χρώματα, παντοῖα δὲ σχήματα, παντοῖα δὲ πνεύματα ἀπεργαζόμενον πᾶσαν ἔκπληξιν καὶ βοὰς μετὰ ἀφροσύνης ἐνεργάζεται;
                <milestone unit="section" n="47b"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                μάλα γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ λέγειν τε, ὦ ἑταῖρε, αὐτόν τε περὶ ἑαυτοῦ ποιεῖ καὶ ἄλλον ὡς ταύταις ταῖς ἡδοναῖς τερπόμενος οἷον ἀποθνῄσκει: καὶ ταύτας γε δὴ παντάπασιν ἀεὶ μεταδιώκει τοσούτῳ μᾶλλον ὅσῳ ἂν ἀκολαστότερός τε καὶ ἀφρονέστερος ὢν τυγχάνῃ, καὶ καλεῖ δὴ μεγίστας ταύτας, καὶ τὸν ἐν αὐταῖς ὅτι μάλιστ᾽ ἀεὶ ζῶντα εὐδαιμονέστατον καταριθμεῖται.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάντα, ὦ Σώκρατες, τὰ συμβαίνοντα πρὸς τῶν πολλῶν ἀνθρώπων εἰς δόξαν διεπέρανας.
                <milestone unit="section" n="47c"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                περί γε τῶν ἡδονῶν, ὦ Πρώταρχε, τῶν ἐν τοῖς κοινοῖς παθήμασιν αὐτοῦ τοῦ σώματος τῶν ἐπιπολῆς τε καὶ ἐντὸς κερασθέντων: περὶ δέ γ᾽ ὧν ψυχὴ σώματι τἀναντία συμβάλλεται, λύπην τε ἅμα πρὸς ἡδονὴν καὶ ἡδονὴν πρὸς λύπην, ὥστ᾽ εἰς μίαν ἀμφότερα κρᾶσιν ἰέναι, ταῦτα ἔμπροσθε μὲν διήλθομεν, ὡς, ὁπόταν[αὖ]κενῶται, πληρώσεως ἐπιθυμεῖ, καὶ ἐλπίζων μὲν χαίρει, κενούμενος δὲ ἀλγεῖ, ταῦτα δὲ τότε
                <milestone unit="section" n="47d"/>
                μὲν οὐκ ἐμαρτυράμεθα, νῦν δὲ λέγομεν ὡς ψυχῆς πρὸς σῶμα διαφερομένης ἐν πᾶσι τούτοις πλήθει ἀμηχάνοις οὖσι μεῖξις μία λύπης τε καὶ ἡδονῆς συμπίπτει γενομένη.
            </p>
        </sp>
        <sp>
            <speaker>
                Πρώταρχος
            </speaker>
            <p>
                κινδυνεύεις ὀρθότατα λέγειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔτι τοίνυν ἡμῖν τῶν μείξεων λύπης τε καὶ ἡδονῆς λοιπὴ μία.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ποία, φῄς;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἣν αὐτὴν τὴν ψυχὴν αὑτῇ πολλάκις λαμβάνειν σύγκρασιν ἔφαμεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς οὖν δὴ τοῦτ᾽ αὐτὸ λέγομεν;
                <milestone unit="section" n="47e"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ὀργὴν καὶ φόβον καὶ πόθον καὶ θρῆνον καὶ ἔρωτα καὶ ζῆλον καὶ φθόνον καὶ ὅσα τοιαῦτα, ἆρ᾽ οὐκ αὐτῆς τῆς ψυχῆς τίθεσαι ταύτας λύπας τινάς;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἔγωγε.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν αὐτὰς ἡδονῶν μεστὰς εὑρήσομεν ἀμηχάνων; ἢ δεόμεθα ὑπομιμνῄσκεσθαι[τὸ ἐν τοῖς θυμοῖς καὶ ταῖς ὀργαῖς,]τὸ
                <cit>
                    <quote type="verse">
                        <l met="u">
                            ὅς τ᾽ ἐφέηκε πολύφρονά περ χαλεπῆναι
                        </l>
                        <l>
                            ὅς τε πολὺ γλυκίων μέλιτος καταλειβομένοιο,
                        </l>
                    </quote>
                    <bibl>
                        unknown
                    </bibl>
                </cit>
                <milestone unit="page" n="48"/>
                <milestone unit="section" n="48a"/>
                καὶ τὰς ἐν τοῖς θρήνοις καὶ πόθοις ἡδονὰς ἐν λύπαις οὔσας ἀναμεμειγμένας;
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὔκ, ἀλλ᾽ οὕτω ταῦτά γε καὶ οὐκ ἄλλως ἂν συμβαίνοι γιγνόμενα.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν καὶ τάς γε τραγικὰς θεωρήσεις, ὅταν ἅμα χαίροντες κλάωσι, μέμνησαι;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί δ᾽ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                τὴν δ᾽ ἐν ταῖς κωμῳδίαις διάθεσιν ἡμῶν τῆς ψυχῆς, ἆρ᾽ οἶσθ᾽ ὡς ἔστι κἀν τούτοις μεῖξις λύπης τε καὶ ἡδονῆς;
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὐ πάνυ κατανοῶ.
                <milestone unit="section" n="48b"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                παντάπασι γὰρ οὐ ῥᾴδιον, ὦ Πρώταρχε, ἐν τούτῳ συννοεῖν τὸ τοιοῦτον ἑκάστοτε πάθος.
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὔκουν ὥς γ᾽ ἔοικεν ἐμοί.
            </p>
        </sp>
        <sp>
            <speaker>
                Σωκράτης
            </speaker>
            <p>
                λάβωμέν γε μὴν αὐτὸ τοσούτῳ μᾶλλον ὅσῳ σκοτεινότερόν ἐστιν, ἵνα καὶ ἐν ἄλλοις ῥᾷον καταμαθεῖν τις οἷός τ᾽ ᾖ μεῖξιν λύπης τε καὶ ἡδονῆς.
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγοις ἄν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τό τοι νυνδὴ ῥηθὲν ὄνομα φθόνου πότερα λύπην τινὰ ψυχῆς θήσεις, ἢ πῶς;
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὕτως.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ μὴν ὁ φθονῶν γε ἐπὶ κακοῖς τοῖς τῶν πέλας ἡδόμενος ἀναφανήσεται.
                <milestone unit="section" n="48c"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                σφόδρα γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                κακὸν μὴν ἄγνοια καὶ ἣν δὴ λέγομεν ἀβελτέραν ἕξιν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐκ δὴ τούτων ἰδὲ τὸ γελοῖον ἥντινα φύσιν ἔχει.
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγε μόνον.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔστιν δὴ πονηρία μέν τις τὸ κεφάλαιον, ἕξεώς τινος ἐπίκλην λεγομένη: τῆς δ᾽ αὖ πάσης πονηρίας ἐστὶ τοὐναντίον πάθος ἔχον ἢ τὸ λεγόμενον ὑπὸ τῶν ἐν Δελφοῖς γραμμάτων.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ“γνῶθι σαυτὸν”λέγεις, ὦ Σώκρατες;
                <milestone unit="section" n="48d"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔγωγε. τοὐναντίον μὴν ἐκείνῳ δῆλον ὅτι τὸ μηδαμῇ γιγνώσκειν αὑτὸν λεγόμενον ὑπὸ τοῦ γράμματος ἂν εἴη.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὦ Πρώταρχε, πειρῶ δὲ αὐτὸ τοῦτο τριχῇ τέμνειν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῇ φῄς; οὐ γὰρ μὴ δυνατὸς ὦ.
            </p>
        </sp>
        <sp>
            <speaker>
                Σωκράτης
            </speaker>
            <p>
                λέγεις δὴ δεῖν ἐμὲ τοῦτο διελέσθαι τὰ νῦν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγω, καὶ δέομαί γε πρὸς τῷ λέγειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν οὐ τῶν ἀγνοούντων αὑτοὺς κατὰ τρία ἀνάγκη τοῦτο τὸ πάθος πάσχειν ἕκαστον;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς;
                <milestone unit="section" n="48e"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                πρῶτον μὲν κατὰ χρήματα, δοξάζειν εἶναι πλουσιώτερον ἢ κατὰ τὴν αὑτῶν οὐσίαν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πολλοὶ γοῦν εἰσὶν τὸ τοιοῦτον πάθος ἔχοντες.
            </p>
        </sp>
        <sp>
            <speaker>
                Σωκράτης
            </speaker>
            <p>
                πλείους δέ γε οἳ μείζους καὶ καλλίους αὑτοὺς δοξάζουσι, καὶ πάντα ὅσα κατὰ τὸ σῶμα εἶναι διαφερόντως τῆς οὔσης αὐτοῖς ἀληθείας.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                πολὺ δὲ πλεῖστοί γε οἶμαι περὶ τὸ τρίτον εἶδος τὸ τῶν ἐν ταῖς ψυχαῖς διημαρτήκασιν, ἀρετῇ δοξάζοντες βελτίους ἑαυτούς, οὐκ ὄντες.
            </p>
        </sp>
        <sp>
            <speaker>
                Πρώταρχος
            </speaker>
            <p>
                σφόδρα μὲν οὖν.
                <milestone unit="page" n="49"/>
                <milestone unit="section" n="49a"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                τῶν ἀρετῶν δ᾽ ἆρ᾽ οὐ σοφίας πέρι τὸ πλῆθος πάντως ἀντεχόμενον μεστὸν ἐρίδων καὶ δοξοσοφίας ἐστὶ ψευδοῦς;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                κακὸν μὲν δὴ πᾶν ἄν τις τὸ τοιοῦτον εἰπὼν ὀρθῶς ἂν εἴποι πάθος.
            </p>
        </sp>
        <sp>
            <speaker>
                Πρώταρχος
            </speaker>
            <p>
                σφόδρα γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                τοῦτο τοίνυν ἔτι διαιρετέον, ὦ Πρώταρχε, δίχα, εἰ μέλλομεν τὸν παιδικὸν ἰδόντες φθόνον ἄτοπον ἡδονῆς καὶ λύπης ὄψεσθαι μεῖξιν. πῶς οὖν τέμνομεν δίχα, λέγεις;
                <milestone unit="section" n="49b"/>
                πάντες ὁπόσοι ταύτην τὴν ψευδῆ δόξαν περὶ ἑαυτῶν ἀνοήτως δοξάζουσι, καθάπερ ἁπάντων ἀνθρώπων, καὶ τούτων ἀναγκαιότατον ἕπεσθαι τοῖς μὲν ῥώμην αὐτῶν καὶ δύναμιν, τοῖς δὲ οἶμαι τοὐναντίον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀνάγκη.
            </p>
        </sp>
        <sp>
            <speaker>
                Σωκράτης
            </speaker>
            <p>
                ταύτῃ τοίνυν δίελε, καὶ ὅσοι μὲν αὐτῶν εἰσι μετ᾽ ἀσθενείας τοιοῦτοι καὶ ἀδύνατοι καταγελώμενοι τιμωρεῖσθαι, γελοίους τούτους φάσκων εἶναι τἀληθῆ φθέγξῃ: τοὺς δὲ δυνατοὺς τιμωρεῖσθαι καὶ ἰσχυροὺς φοβεροὺς καὶ ἐχθροὺς
                <milestone unit="section" n="49c"/>
                προσαγορεύων ὀρθότατον τούτων σαυτῷ λόγον ἀποδώσεις. ἄγνοια γὰρ ἡ μὲν τῶν ἰσχυρῶν ἐχθρά τε καὶ αἰσχρά—βλαβερὰ γὰρ καὶ τοῖς πέλας αὐτή τε καὶ ὅσαι εἰκόνες αὐτῆς εἰσιν—ἡ δ᾽ ἀσθενὴς ἡμῖν τὴν τῶν γελοίων εἴληχε τάξιν τε καὶ φύσιν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθότατα λέγεις. ἀλλὰ γὰρ ἡ τῶν ἡδονῶν καὶ λυπῶν μεῖξις ἐν τούτοις οὔπω μοι καταφανής.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὴν τοίνυν τοῦ φθόνου λαβὲ δύναμιν πρῶτον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγε μόνον.
                <milestone unit="section" n="49d"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                λύπη τις ἄδικός ἐστί που καὶ ἡδονή;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τοῦτο μὲν ἀνάγκη.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἐπὶ μὲν τοῖς τῶν ἐχθρῶν κακοῖς οὔτ᾽ ἄδικον οὔτε φθονερόν ἐστι τὸ χαίρειν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                τὰ δέ γε τῶν φίλων ὁρῶντας ἔστιν ὅτε κακὰ μὴ λυπεῖσθαι, χαίρειν δέ, ἆρα οὐκ ἄδικόν ἐστιν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τὴν ἄγνοιαν εἴπομεν ὅτι κακὸν πᾶσιν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθῶς.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὴν οὖν τῶν φίλων δοξοσοφίαν καὶ δοξοκαλίαν καὶ
                <milestone unit="section" n="49e"/>
                ὅσα νυνδὴ διήλθομεν, ἐν τρισὶν λέγοντες εἴδεσιν γίγνεσθαι, γελοῖα μὲν ὁπόσα ἀσθενῆ, μισητὰ δ᾽ ὁπόσα ἐρρωμένα, φῶμεν ἢ μὴ φῶμεν ὅπερ εἶπον ἄρτι, τὴν τῶν φίλων ἕξιν ταύτην ὅταν ἔχῃ τις τὴν ἀβλαβῆ τοῖς ἄλλοις, γελοίαν εἶναι;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                κακὸν δ᾽ οὐχ ὁμολογοῦμεν αὐτὴν ἄγνοιάν γε οὖσαν εἶναι;
            </p>
        </sp>
        <sp>
            <speaker>
                Πρώταρχος
            </speaker>
            <p>
                σφόδρα γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                χαίρομεν δὲ ἢ λυπούμεθα, ὅταν ἐπ᾽ αὐτῇ γελῶμεν;
                <milestone unit="page" n="50"/>
                <milestone unit="section" n="50a"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                δῆλον ὅτι χαίρομεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἡδονὴν δὲ ἐπὶ τοῖς τῶν φίλων κακοῖς, οὐ φθόνον ἔφαμεν εἶναι τὸν τοῦτ᾽ ἀπεργαζόμενον;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀνάγκη.
            </p>
        </sp>
        <sp>
            <speaker>
                Σωκράτης
            </speaker>
            <p>
                γελῶντας ἄρα ἡμᾶς ἐπὶ τοῖς τῶν φίλων γελοίοις φησὶν ὁ λόγος, κεραννύντας ἡδονὴν αὖ φθόνῳ, λύπῃ τὴν ἡδονὴν συγκεραννύναι: τὸν γὰρ φθόνον ὡμολογῆσθαι λύπην ψυχῆς ἡμῖν πάλαι, τὸ δὲ γελᾶν ἡδονήν, ἅμα γίγνεσθαι δὲ τούτω ἐν τούτοις τοῖς χρόνοις.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθῆ.
                <milestone unit="section" n="50b"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                μηνύει δὴ νῦν ὁ λόγος ἡμῖν ἐν θρήνοις τε καὶ ἐν τραγῳδίαις καὶ κωμῳδίαισ, μὴ τοῖς δράμασι μόνον ἀλλὰ καὶ τῇ τοῦ βίου συμπάσῃ τραγῳδίᾳ καὶ κωμῳδίᾳ, λύπας ἡδοναῖς ἅμα κεράννυσθαι, καὶ ἐν ἄλλοις δὴ μυρίοις.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀδύνατον μὴ ὁμολογεῖν ταῦτα, ὦ Σώκρατες, εἰ καί τις φιλονικοῖ πάνυ πρὸς τἀναντία.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὀργὴν μὴν καὶ πόθον καὶ θρῆνον καὶ φόβον καὶ
                <milestone unit="section" n="50c"/>
                ἔρωτα καὶ ζῆλον καὶ φθόνον προυθέμεθα καὶ ὁπόσα τοιαῦτα, ἐν οἷς ἔφαμεν εὑρήσειν μειγνύμενα τὰ νῦν πολλάκις λεγόμενα. ἦ γάρ;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                μανθάνομεν οὖν ὅτι θρήνου πέρι καὶ φθόνου καὶ ὀργῆς πάντα ἐστὶ τὰ νυνδὴ διαπερανθέντα;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ οὐ μανθάνομεν;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν πολλὰ ἔτι τὰ λοιπά;
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                διὰ δὴ τί μάλισθ᾽ ὑπολαμβάνεις με δεῖξαί σοι τὴν ἐν τῇ κωμῳδίᾳ μεῖξιν; ἆρ᾽ οὐ πίστεως χάριν, ὅτι τήν γε ἐν
                <milestone unit="section" n="50d"/>
                τοῖς φόβοις καὶ ἔρωσι καὶ τοῖς ἄλλοις ῥᾴδιον κρᾶσιν ἐπιδεῖξαι: λαβόντα δὲ τοῦτο παρὰ σαυτῷ ἀφεῖναί με μηκέτι ἐπ᾽ ἐκεῖνα ἰόντα δεῖν μηκύνειν τοὺς λόγους, ἀλλ᾽ ἁπλῶς λαβεῖν τοῦτο, ὅτι καὶ σῶμα ἄνευ ψυχῆς καὶ ψυχὴ ἄνευ σώματος καὶ κοινῇ μετ᾽ ἀλλήλων ἐν τοῖς παθήμασι μεστά ἐστι συγκεκραμένης ἡδονῆς λύπαις; νῦν οὖν λέγε πότερα ἀφίης με ἢ μέσας ποιήσεις νύκτας; εἰπὼν δὲ σμικρὰ οἶμαί σου τεύξεσθαι μεθεῖναί με: τούτων γὰρ ἁπάντων αὔριον
                <milestone unit="section" n="50e"/>
                ἐθελήσω σοι λόγον δοῦναι, τὰ νῦν δὲ ἐπὶ τὰ λοιπὰ βούλομαι στέλλεσθαι πρὸς τὴν κρίσιν ἣν Φίληβος ἐπιτάττει.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καλῶς εἶπες, ὦ Σώκρατες: ἀλλ᾽ ὅσα λοιπὰ ἡμῖν διέξελθε ὅπῃ σοι φίλον.
            </p>
        </sp>
        <sp>
            <speaker>
                Σωκράτης
            </speaker>
            <p>
                κατὰ φύσιν τοίνυν μετὰ τὰς μειχθείσας ἡδονὰς ὑπὸ δή τινος ἀνάγκης ἐπὶ τὰς ἀμείκτους πορευοίμεθ᾽ ἂν ἐν τῷ μέρει.
                <milestone unit="page" n="51"/>
                <milestone unit="section" n="51a"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                κάλλιστ᾽ εἶπες.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐγὼ δὴ πειράσομαι μεταβαλὼν σημαίνειν ἡμῖν αὐτάς. τοῖς γὰρ φάσκουσι λυπῶν εἶναι παῦλαν πάσας τὰς ἡδονὰς οὐ πάνυ πως πείθομαι, ἀλλ᾽ ὅπερ εἶπον, μάρτυσι καταχρῶμαι πρὸς τὸ τινὰς ἡδονὰς εἶναι δοκούσας, οὔσας δ᾽ οὐδαμῶς, καὶ μεγάλας ἑτέρας τινὰς ἅμα καὶ πολλὰς φαντασθείσας, εἶναι δ᾽ αὐτὰς συμπεφυρμένας ὁμοῦ λύπαις τε καὶ ἀναπαύσεσιν ὀδυνῶν τῶν μεγίστων περί τε σώματος καὶ ψυχῆς ἀπορίας.
                <milestone unit="section" n="51b"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθεῖς δ᾽ αὖ τίνας, ὦ Σώκρατες, ὑπολαμβάνων ὀρθῶς τις διανοοῖτ᾽ ἄν;
            </p>
        </sp>
        <sp>
            <speaker>
                Σωκράτης
            </speaker>
            <p>
                τὰς περί τε τὰ καλὰ λεγόμενα χρώματα καὶ περὶ τὰ σχήματα καὶ τῶν ὀσμῶν τὰς πλείστας καὶ τὰς τῶν φθόγγων καὶ ὅσα τὰς ἐνδείας ἀναισθήτους ἔχοντα καὶ ἀλύπους τὰς πληρώσεις αἰσθητὰς καὶ ἡδείας[καθαρὰς λυπῶν]παραδίδωσιν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς δὴ ταῦτα, ὦ Σώκρατες, αὖ λέγομεν οὕτω;
            </p>
        </sp>
        <sp>
            <speaker>
                Σωκράτης
            </speaker>
            <p>
                πάνυ μὲν οὖν οὐκ εὐθὺς δῆλά ἐστιν ἃ λέγω, πειρατέον
                <milestone unit="section" n="51c"/>
                μὴν δηλοῦν. σχημάτων τε γὰρ κάλλος οὐχ ὅπερ ἂν ὑπολάβοιεν οἱ πολλοὶ πειρῶμαι νῦν λέγειν, ἢ ζῴων ἤ τινων ζωγραφημάτων, ἀλλ᾽ εὐθύ τι λέγω, φησὶν ὁ λόγος, καὶ περιφερὲς καὶ ἀπὸ τούτων δὴ τά τε τοῖς τόρνοις γιγνόμενα ἐπίπεδά τε καὶ στερεὰ καὶ τὰ τοῖς κανόσι καὶ γωνίαις, εἴ μου μανθάνεις. ταῦτα γὰρ οὐκ εἶναι πρός τι καλὰ λέγω, καθάπερ ἄλλα, ἀλλ᾽ ἀεὶ καλὰ καθ᾽ αὑτὰ πεφυκέναι καί τινας
                <milestone unit="section" n="51d"/>
                ἡδονὰς οἰκείας ἔχειν, οὐδὲν ταῖς τῶν κνήσεων προσφερεῖς: καὶ χρώματα δὴ τοῦτον τὸν τύπον ἔχοντα[καλὰ καὶ ἡδονάς]ἀλλ᾽ ἆρα μανθάνομεν, ἢ πῶς;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πειρῶμαι μέν, ὦ Σώκρατες: πειράθητι δὲ καὶ σὺ σαφέστερον ἔτι λέγειν.
            </p>
        </sp>
        <sp>
            <speaker>
                Σωκράτης
            </speaker>
            <p>
                λέγω δὴ ἠχὰς τῶν φθόγγων τὰς λείας καὶ λαμπράς, τὰς ἕν τι καθαρὸν ἱείσας μέλος, οὐ πρὸς ἕτερον καλὰς ἀλλ᾽ αὐτὰς καθ᾽ αὑτὰς εἶναι, καὶ τούτων συμφύτους ἡδονὰς ἑπομένας.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἔστι γὰρ οὖν καὶ τοῦτο.
                <milestone unit="section" n="51e"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ δὲ περὶ τὰς ὀσμὰς ἧττον μὲν τούτων θεῖον γένος ἡδονῶν: τὸ δὲ μὴ συμμεμεῖχθαι ἐν αὐταῖς ἀναγκαίους λύπας, καὶ ὅπῃ τοῦτο καὶ ἐν ὅτῳ τυγχάνει γεγονὸς ἡμῖν, τοῦτ᾽ ἐκείνοις τίθημι ἀντίστροφον ἅπαν. ἀλλ᾽, εἰ κατανοεῖς, ταῦτα εἴδη δύο ὧν λέγομεν ἡδονῶν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                κατανοῶ.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔτι δὴ τοίνυν τούτοις προσθῶμεν τὰς περὶ τὰ
                <milestone unit="page" n="52"/>
                <milestone unit="section" n="52a"/>
                μαθήματα ἡδονάς, εἰ ἄρα δοκοῦσιν ἡμῖν αὗται πείνας μὲν μὴ ἔχειν τοῦ μανθάνειν μηδὲ διὰ μαθημάτων πείνην ἀλγηδόνας ἐξ ἀρχῆς γιγνομένας.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀλλ᾽ οὕτω συνδοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; μαθημάτων πληρωθεῖσιν ἐὰν ὕστερον ἀποβολαὶ διὰ τῆς λήθης γίγνωνται, καθορᾷς τινας ἐν αὐταῖς ἀλγηδόνας;
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὔ τι φύσει γε, ἀλλ᾽ ἔν τισι λογισμοῖς τοῦ
                <milestone unit="section" n="52b"/>
                παθήματος, ὅταν τις στερηθεὶς λυπηθῇ διὰ τὴν χρείαν.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μήν, ὦ μακάριε, νῦν γε ἡμεῖς αὐτὰ τὰ τῆς φύσεως μόνον παθήματα χωρὶς τοῦ λογισμοῦ διαπεραίνομεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθῆ τοίνυν λέγεις ὅτι χωρὶς λύπης ἡμῖν λήθη γίγνεται ἑκάστοτε ἐν τοῖς μαθήμασιν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ταύτας τοίνυν τὰς τῶν μαθημάτων ἡδονὰς ἀμείκτους τε εἶναι λύπαις ῥητέον καὶ οὐδαμῶς τῶν πολλῶν ἀνθρώπων ἀλλὰ τῶν σφόδρα ὀλίγων.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ οὐ ῥητέον;
                <milestone unit="section" n="52c"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ὅτε μετρίως ἤδη διακεκρίμεθα χωρὶς τάς τε καθαρὰς ἡδονὰς καὶ τὰς σχεδὸν ἀκαθάρτους ὀρθῶς ἂν λεχθείσας, προσθῶμεν τῷ λόγῳ ταῖς μὲν σφοδραῖς ἡδοναῖς ἀμετρίαν, ταῖς δὲ μὴ τοὐναντίον ἐμμετρίαν: καὶ τὰσ τὸ μέγα καὶ τὸ σφοδρὸν αὖ δεχομένασ, καὶ πολλάκις καὶ ὀλιγάκις γιγνομένας τοιαύτας, τῆς τοῦ ἀπείρου γε ἐκείνου καὶ ἧττον καὶ μᾶλλον διά τε σώματος καὶ ψυχῆς φερομένου
                <milestone unit="section" n="52d"/>
                [προς]θῶμεν αὐτὰς εἶναι γένους, τὰς δὲ μὴ τῶν ἐμμέτρων.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθότατα λέγεις, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔτι τοίνυν πρὸς τούτοις μετὰ ταῦτα τόδε αὐτῶν διαθεατέον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                τί ποτε χρὴ φάναι πρὸς ἀλήθειαν εἶναι; τὸ καθαρόν τε καὶ εἰλικρινὲς ἢ τὸ σφόδρα τε καὶ τὸ πολὺ καὶ τὸ μέγα καὶ τὸ ἰταμόν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί ποτ᾽ ἄρα, ὦ Σώκρατες, ἐρωτᾷς βουλόμενος;
            </p>
        </sp>
        <sp>
            <speaker>
                Σωκράτης
            </speaker>
            <p>
                μηδέν, ὦ Πρώταρχε, ἐπιλείπειν ἐλέγχων ἡδονῆς
                <milestone unit="section" n="52e"/>
                τε καὶ ἐπιστήμης, εἰ τὸ μὲν ἄρ᾽ αὐτῶν ἑκατέρου καθαρόν ἐστι, τὸ δ᾽ οὐ καθαρόν, ἵνα καθαρὸν ἑκάτερον ἰὸν εἰς τὴν κρίσιν ἐμοὶ καὶ σοὶ καὶ συνάπασι τοῖσδε ῥᾴω παρέχῃ τὴν κρίσιν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθότατα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἴθι δή, περὶ πάντων, ὅσα καθαρὰ γένη λέγομεν, οὑτωσὶ διανοηθῶμεν: προελόμενοι πρῶτον αὐτῶν ἕν τι σκοπῶμεν.
                <milestone unit="page" n="53"/>
                <milestone unit="section" n="53a"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί οὖν προελώμεθα;
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ λευκὸν ἐν τοῖς πρῶτον, εἰ βούλει, θεασώμεθα γένος.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                πῶς οὖν ἂν λευκοῦ καὶ τίς καθαρότης ἡμῖν εἴη; πότερα τὸ μέγιστόν τε καὶ πλεῖστον ἢ τὸ ἀκρατέστατον, ἐν ᾧ χρώματος μηδεμία μοῖρα ἄλλη μηδενὸς ἐνείη;
            </p>
        </sp>
        <sp>
            <speaker>
                Πρώταρχος
            </speaker>
            <p>
                δῆλον ὅτι τὸ μάλιστ᾽ εἰλικρινὲς ὄν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὀρθῶς. ἆρ᾽ οὖν οὐ τοῦτο ἀληθέστατον, ὦ Πρώταρχε,
                <milestone unit="section" n="53b"/>
                καὶ ἅμα δὴ κάλλιστον τῶν λευκῶν πάντων θήσομεν, ἀλλ᾽ οὐ τὸ πλεῖστον οὐδὲ τὸ μέγιστον;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθότατά γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                σμικρὸν ἄρα καθαρὸν λευκὸν μεμειγμένου πολλοῦ λευκοῦ λευκότερον ἅμα καὶ κάλλιον καὶ ἀληθέστερον ἐὰν φῶμεν γίγνεσθαι, παντάπασιν ἐροῦμεν ὀρθῶς.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθότατα μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί οὖν; οὐ δήπου πολλῶν δεησόμεθα παραδειγμάτων τοιούτων ἐπὶ τὸν τῆς ἡδονῆς πέρι λόγον, ἀλλ᾽ ἀρκεῖ νοεῖν ἡμῖν αὐτόθεν ὡς ἄρα καὶ σύμπασα ἡδονὴ σμικρὰ
                <milestone unit="section" n="53c"/>
                μεγάλης καὶ ὀλίγη πολλῆς, καθαρὰ λύπης, ἡδίων καὶ ἀληθεστέρα καὶ καλλίων γίγνοιτ᾽ ἄν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                σφόδρα μὲν οὖν, καὶ τό γε παράδειγμα ἱκανόν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δὲ τὸ τοιόνδε; ἆρα περὶ ἡδονῆς οὐκ ἀκηκόαμεν ὡς ἀεὶ γένεσίς ἐστιν, οὐσία δὲ οὐκ ἔστι τὸ παράπαν ἡδονῆς; κομψοὶ γὰρ δή τινες αὖ τοῦτον τὸν λόγον ἐπιχειροῦσι μηνύειν ἡμῖν, οἷς δεῖ χάριν ἔχειν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί δή;
            </p>
        </sp>
        <sp>
            <speaker>
                Σωκράτης
            </speaker>
            <p>
                διαπερανοῦμαί σοι τοῦτ᾽ αὐτὸ ἐπανερωτῶν, ὦ
                <milestone unit="section" n="53d"/>
                Πρώταρχε φίλε.
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγε καὶ ἐρώτα μόνον.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐστὸν δή τινε δύο, τὸ μὲν αὐτὸ καθ᾽ αὑτό, τὸ δ᾽ ἀεὶ ἐφιέμενον ἄλλου.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς τούτω καὶ τίνε λέγεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ μὲν σεμνότατον ἀεὶ πεφυκός, τὸ δ᾽ ἐλλιπὲς ἐκείνου.
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγ᾽ ἔτι σαφέστερον.
            </p>
        </sp>
        <sp>
            <speaker>
                Σωκράτης
            </speaker>
            <p>
                παιδικά που καλὰ καὶ ἀγαθὰ τεθεωρήκαμεν ἅμα καὶ ἐραστὰς ἀνδρείους αὐτῶν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                σφόδρα γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                τούτοις τοίνυν ἐοικότα δυοῖν οὖσι δύο ἄλλα ζήτει
                <milestone unit="section" n="53e"/>
                κατὰ πάνθ᾽ ὅσα λέγομεν εἶναι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ τρίτον ἔτ᾽ ἐρῶ; λέγε σαφέστερον, ὦ Σώκρατες, ὅτι λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδέν τι ποικίλον, ὦ Πρώταρχε: ἀλλ᾽ ὁ λόγος ἐρεσχηλεῖ νῷν, λέγει δ᾽ ὅτι τὸ μὲν ἕνεκά του τῶν ὄντων ἔστ᾽ ἀεί, τὸ δ᾽ οὗ χάριν ἑκάστοτε τὸ τινὸς ἕνεκα γιγνόμενον ἀεὶ γίγνεται.
            </p>
        </sp>
        <sp>
            <speaker>
                Πρώταρχος
            </speaker>
            <p>
                μόγις ἔμαθον διὰ τὸ πολλάκις λεχθῆναι.
            </p>
        </sp>
        <sp>
            <speaker>
                Σωκράτης
            </speaker>
            <p>
                τάχα δ᾽ ἴσως, ὦ παῖ, μᾶλλον μαθησόμεθα προελθόντος
                <milestone unit="page" n="54"/>
                <milestone unit="section" n="54a"/>
                τοῦ λόγου.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                δύο δὴ τάδε ἕτερα λάβωμεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ποῖα;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἓν μέν τι γένεσιν πάντων, τὴν δὲ οὐσίαν ἕτερον ἕν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                δύο ἀποδέχομαί σου ταῦτα, οὐσίαν καὶ γένεσιν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὀρθότατα. πότερον οὖν τούτων ἕνεκα ποτέρου, τὴν γένεσιν οὐσίας ἕνεκα φῶμεν ἢ τὴν οὐσίαν εἶναι γενέσεως ἕνεκα;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τοῦτο ὃ προσαγορεύεται οὐσία εἰ γενέσεως ἕνεκα τοῦτ᾽ ἔστιν ὅπερ ἐστί, νῦν πυνθάνῃ;
            </p>
        </sp>
        <sp>
            <speaker>
                Σωκράτης
            </speaker>
            <p>
                φαίνομαι.
                <milestone unit="section" n="54b"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                πρὸς θεῶν ἆρ᾽[ἂν]ἐπανερωτᾷς με τοιόνδε τι; λέγ᾽, ὦ Πρώταρχε, μοί, πότερα πλοίων ναυπηγίαν ἕνεκα φῂς γίγνεσθαι μᾶλλον ἢ πλοῖα ἕνεκα ναυπηγίας, καὶ πάνθ᾽ ὁπόσα τοιαῦτ᾽ ἐστίν;
            </p>
        </sp>
        <sp>
            <speaker>
                Σωκράτης
            </speaker>
            <p>
                λέγω τοῦτ᾽ αὐτό, ὦ Πρώταρχε.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί οὖν οὐκ αὐτὸς ἀπεκρίνω σαυτῷ, ὦ Σώκρατες;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδὲν ὅτι οὔ: σὺ μέντοι τοῦ λόγου συμμέτεχε.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν.
                <milestone unit="section" n="54c"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                φημὶ δὴ γενέσεως μὲν ἕνεκα φάρμακά τε καὶ πάντα ὄργανα καὶ πᾶσαν ὕλην παρατίθεσθαι πᾶσιν, ἑκάστην δὲ γένεσιν ἄλλην ἄλλης οὐσίας τινὸς ἑκάστης ἕνεκα γίγνεσθαι, σύμπασαν δὲ γένεσιν οὐσίας ἕνεκα γίγνεσθαι συμπάσης.
            </p>
        </sp>
        <sp>
            <speaker>
                Πρώταρχος
            </speaker>
            <p>
                σαφέστατα μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἡδονή γε, εἴπερ γένεσίς ἐστιν, ἕνεκά τινος οὐσίας ἐξ ἀνάγκης γίγνοιτ᾽ ἄν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                τό γε μὴν οὗ ἕνεκα τὸ ἕνεκά του γιγνόμενον ἀεὶ γίγνοιτ᾽ ἄν, ἐν τῇ τοῦ ἀγαθοῦ μοίρᾳ ἐκεῖνό ἐστι: τὸ δὲ τινὸς ἕνεκα γιγνόμενον εἰς ἄλλην, ὦ ἄριστε, μοῖραν θετέον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀναγκαιότατον.
                <milestone unit="section" n="54d"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν ἡδονή γε εἴπερ γένεσίς ἐστιν, εἰς ἄλλην ἢ τὴν τοῦ ἀγαθοῦ μοῖραν αὐτὴν τιθέντες ὀρθῶς θήσομεν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθότατα μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ὅπερ ἀρχόμενος εἶπον τούτου τοῦ λόγου, τῷ μηνύσαντι τῆς ἡδονῆς πέρι τὸ γένεσιν μέν, οὐσίαν δὲ μηδ᾽ ἡντινοῦν αὐτῆς εἶναι, χάριν ἔχειν δεῖ: δῆλον γὰρ ὅτι οὗτος τῶν φασκόντων ἡδονὴν ἀγαθὸν εἶναι καταγελᾷ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                σφόδρα γε.
                <milestone unit="section" n="54e"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν αὑτὸς οὗτος ἑκάστοτε καὶ τῶν ἐν ταῖς γενέσεσιν ἀποτελουμένων καταγελάσεται.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς δὴ καὶ ποίων λέγεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                τῶν ὅσοι ἐξιώμενοι ἢ πείνην ἢ δίψαν ἤ τι τῶν τοιούτων, ὅσα γένεσις ἐξιᾶται, χαίρουσι διὰ τὴν γένεσιν ἅτε ἡδονῆς οὔσης αὐτῆς, καί φασι ζῆν οὐκ ἂν δέξασθαι μὴ διψῶντές τε καὶ πεινῶντες καὶ τἆλλα ἅ τις ἂν εἴποι πάντα τὰ ἑπόμενα τοῖς τοιούτοις παθήμασι μὴ πάσχοντες.
                <milestone unit="page" n="55"/>
                <milestone unit="section" n="55a"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἐοίκασι γοῦν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τῷ γίγνεσθαί γε τοὐναντίον ἅπαντες τὸ φθείρεσθαι φαῖμεν ἄν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀναγκαῖον.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὴν δὴ φθορὰν καὶ γένεσιν αἱροῖτ᾽ ἄν τις τοῦθ᾽ αἱρούμενος, ἀλλ᾽ οὐ τὸν τρίτον ἐκεῖνον βίον, τὸν ἐν ᾧ μήτε χαίρειν μήτε λυπεῖσθαι, φρονεῖν δ᾽ ἦν[δυνατὸν]ὡς οἷόν τε καθαρώτατα.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πολλή τις, ὡς ἔοικεν, ὦ Σώκρατες, ἀλογία συμβαίνει γίγνεσθαι, ἐάν τις τὴν ἡδονὴν ὡς ἀγαθὸν ἡμῖν τιθῆται.
            </p>
        </sp>
        <sp>
            <speaker>
                Σωκράτης
            </speaker>
            <p>
                πολλή, ἐπεὶ καὶ τῇδε ἔτι λέγωμεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῇ;
                <milestone unit="section" n="55b"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                πῶς οὐκ ἄλογόν ἐστι μηδὲν ἀγαθὸν εἶναι μηδὲ καλὸν μήτε ἐν σώμασι μήτ᾽ ἐν πολλοῖς ἄλλοις πλὴν ἐν ψυχῇ, καὶ ἐνταῦθα ἡδονὴν μόνον, ἀνδρείαν δὲ ἢ σωφροσύνην ἢ νοῦν ἤ τι τῶν ἄλλων ὅσα ἀγαθὰ εἴληχε ψυχή, μηδὲν τοιοῦτον εἶναι; πρὸς τούτοις δὲ ἔτι τὸν μὴ χαίροντα, ἀλγοῦντα δέ, ἀναγκάζεσθαι φάναι κακὸν εἶναι τότε ὅταν ἀλγῇ, κἂν ᾖ ἄριστος πάντων, καὶ τὸν χαίροντα αὖ, ὅσῳ μᾶλλον χαίρει,
                <milestone unit="section" n="55c"/>
                τότε ὅταν χαίρῃ, τοσούτῳ διαφέρειν πρὸς ἀρετήν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάντ᾽ ἐστὶ ταῦτα, ὦ Σώκρατες, ὡς δυνατὸν ἀλογώτατα.
            </p>
        </sp>
        <sp>
            <speaker>
                Σωκράτης
            </speaker>
            <p>
                μὴ τοίνυν ἡδονῆς μὲν πάντως ἐξέτασιν πᾶσαν ἐπιχειρῶμεν ποιήσασθαι, νοῦ δὲ καὶ ἐπιστήμης οἷον φειδόμενοι σφόδρα φανῶμεν: γενναίως δέ, εἴ πῄ τι σαθρὸν ἔχει, πᾶν περικρούωμεν, ὡς ὅτι καθαρώτατόν ἐστ᾽ αὐτῶν φύσει, τοῦτο κατιδόντες εἰς τὴν κρίσιν χρώμεθα τὴν κοινὴν τοῖς τε τούτων καὶ τοῖς τῆς ἡδονῆς μέρεσιν ἀληθεστάτοις.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθῶς.
                <milestone unit="section" n="55d"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἡμῖν τὸ μὲν οἶμαι δημιουργικόν ἐστι τῆς περὶ τὰ μαθήματα ἐπιστήμης, τὸ δὲ περὶ παιδείαν καὶ τροφήν. ἢ πῶς;
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὕτως.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐν δὴ ταῖς χειροτεχνικαῖς διανοηθῶμεν πρῶτα εἰ τὸ μὲν ἐπιστήμης αὐτῶν μᾶλλον ἐχόμενον, τὸ δ᾽ ἧττον ἔνι, καὶ δεῖ τὰ μὲν ὡς καθαρώτατα νομίζειν, τὰ δ᾽ ὡς ἀκαθαρτότερα.
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὐκοῦν χρή.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὰς τοίνυν ἡγεμονικὰς διαληπτέον ἑκάστων αὐτῶν χωρίς;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ποίας καὶ πῶς;
                <milestone unit="section" n="55e"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                οἷον πασῶν που τεχνῶν ἄν τις ἀριθμητικὴν χωρίζῃ καὶ μετρητικὴν καὶ στατικήν, ὡς ἔπος εἰπεῖν φαῦλον τὸ καταλειπόμενον ἑκάστης ἂν γίγνοιτο.
            </p>
        </sp>
        <sp>
            <speaker>
                Πρώταρχος
            </speaker>
            <p>
                φαῦλον μὲν δή.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ γοῦν μετὰ ταῦτ᾽ εἰκάζειν λείποιτ᾽ ἂν καὶ τὰς αἰσθήσεις καταμελετᾶν ἐμπειρίᾳ καί τινι τριβῇ, ταῖς τῆς στοχαστικῆς προσχρωμένους δυνάμεσιν ἃς πολλοὶ τέχνας
                <milestone unit="page" n="56"/>
                <milestone unit="section" n="56a"/>
                ἐπονομάζουσι, μελέτῃ καὶ πόνῳ τὴν ῥώμην ἀπειργασμένας.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀναγκαιότατα λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν μεστὴ μέν που μουσικὴ πρῶτον, τὸ σύμφωνον ἁρμόττουσα οὐ μέτρῳ ἀλλὰ μελέτης στοχασμῷ, καὶ σύμπασα αὐτῆς αὐλητική, τὸ μέτρον ἑκάστης χορδῆς τῷ στοχάζεσθαι φερομένης θηρεύουσα, ὥστε πολὺ μεμειγμένον ἔχειν τὸ μὴ σαφές, σμικρὸν δὲ τὸ βέβαιον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθέστατα.
                <milestone unit="section" n="56b"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν ἰατρικήν τε καὶ γεωργίαν καὶ κυβερνητικὴν καὶ στρατηγικὴν ὡσαύτως εὑρήσομεν ἐχούσας.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                τεκτονικὴν δέ γε οἶμαι πλείστοις μέτροις τε καὶ ὀργάνοις χρωμένην τὰ πολλὴν ἀκρίβειαν αὐτῇ πορίζοντα τεχνικωτέραν τῶν πολλῶν ἐπιστημῶν παρέχεται.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῇ;
            </p>
        </sp>
        <sp>
            <speaker>
                Σωκράτης
            </speaker>
            <p>
                κατά τε ναυπηγίαν καὶ κατ᾽ οἰκοδομίαν καὶ ἐν πολλοῖς ἄλλοις τῆς ξυλουργικῆς. κανόνι γὰρ οἶμαι καὶ
                <milestone unit="section" n="56c"/>
                τόρνῳ χρῆται καὶ διαβήτῃ καὶ στάθμῃ καί τινι προσαγωγίῳ κεκομψευμένῳ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ πάνυ γε, ὦ Σώκρατες, ὀρθῶς λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                θῶμεν τοίνυν διχῇ τὰς λεγομένας τέχνας, τὰς μὲν μουσικῇ συνεπομένας ἐν τοῖς ἔργοις ἐλάττονος ἀκριβείας μετισχούσας, τὰς δὲ τεκτονικῇ πλείονος.
            </p>
        </sp>
        <sp>
            <speaker>
                Πρώταρχος
            </speaker>
            <p>
                κείσθω.
            </p>
        </sp>
        <sp>
            <speaker>
                Σωκράτης
            </speaker>
            <p>
                τούτων δὲ ταύτας ἀκριβεστάτας εἶναι τέχνας, ἃς νυνδὴ πρώτας εἴπομεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀριθμητικὴν φαίνῃ μοι λέγειν καὶ ὅσας μετὰ ταύτης τέχνας ἐφθέγξω νυνδή.
                <milestone unit="section" n="56d"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                πάνυ μὲν οὖν. ἀλλ᾽, ὦ Πρώταρχε, ἆρ᾽ οὐ διττὰς αὖ καὶ ταύτας λεκτέον; ἢ πῶς;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ποίας δὴ λέγεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀριθμητικὴν πρῶτον ἆρ᾽ οὐκ ἄλλην μέν τινα τὴν τῶν πολλῶν φατέον, ἄλλην δ᾽ αὖ τὴν τῶν φιλοσοφούντων;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῇ ποτε διορισάμενος οὖν ἄλλην, τὴν δὲ ἄλλην θείη τις ἂν ἀριθμητικήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐ σμικρὸς ὅρος, ὦ Πρώταρχε. οἱ μὲν γάρ που μονάδας ἀνίσους καταριθμοῦνται τῶν περὶ ἀριθμόν, οἷον στρατόπεδα δύο καὶ βοῦς δύο καὶ δύο τὰ σμικρότατα ἢ καὶ
                <milestone unit="section" n="56e"/>
                τὰ πάντων μέγιστα: οἱ δ᾽ οὐκ ἄν ποτε αὐτοῖς συνακολουθήσειαν, εἰ μὴ μονάδα μονάδος ἑκάστης τῶν μυρίων μηδεμίαν ἄλλην ἄλλης διαφέρουσάν τις θήσει.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ μάλα εὖ λέγεις οὐ σμικρὰν διαφορὰν τῶν περὶ ἀριθμὸν τευταζόντων, ὥστε λόγον ἔχειν δύ᾽ αὐτὰς εἶναι.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δέ; λογιστικὴ καὶ μετρητικὴ ἡ κατὰ τεκτονικὴν καὶ κατ᾽ ἐμπορικὴν τῆς κατὰ φιλοσοφίαν γεωμετρίας τε καὶ
                <milestone unit="page" n="57"/>
                <milestone unit="section" n="57a"/>
                λογισμῶν καταμελετωμένων—πότερον ὡς μία ἑκατέρα λεκτέον ἢ δύο τιθῶμεν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τῇ πρόσθεν ἑπόμενος ἔγωγ᾽ ἂν δύο κατὰ τὴν ἐμὴν ψῆφον τιθείην ἑκατέραν τούτων.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὀρθῶς. οὗ δ᾽ ἕνεκα ταῦτα προηνεγκάμεθα εἰς τὸ μέσον, ἆρα ἐννοεῖς;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἴσως, ἀλλὰ σὲ βουλοίμην ἂν ἀποφήνασθαι τὸ νῦν ἐρωτώμενον.
            </p>
        </sp>
        <sp>
            <speaker>
                Σωκράτης
            </speaker>
            <p>
                δοκεῖ τοίνυν ἔμοιγε οὗτος ὁ λόγος, οὐχ ἧττον ἢ ὅτε λέγειν αὐτὸν ἠρχόμεθα, ταῖς ἡδοναῖς ζητῶν ἀντίστροφον ἐνταῦθα προβεβληκέναι σκοπῶν ἆρά ἐστί τις ἑτέρας
                <milestone unit="section" n="57b"/>
                ἄλλη καθαρωτέρα ἐπιστήμης ἐπιστήμη, καθάπερ ἡδονῆς ἡδονή.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ μάλα σαφὲς τοῦτό γε, ὅτι ταῦθ᾽ ἕνεκα τούτων ἐπικεχείρηκεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί οὖν; ἆρ᾽ οὐκ ἐν μὲν τοῖς ἔμπροσθεν ἐπ᾽ ἄλλοις ἄλλην τέχνην οὖσαν ἀνηυρήκειν σαφεστέραν καὶ ἀσαφεστέραν ἄλλην ἄλλης;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐν τούτοις δὲ ἆρ᾽ οὔ τινα τέχνην ὡς ὁμώνυμον φθεγξάμενος, εἰς δόξαν καταστήσας ὡς μιᾶς, πάλιν ὡς
                <milestone unit="section" n="57c"/>
                δυοῖν ἐπανερωτᾷ τούτοιν αὐτοῖν τὸ σαφὲς καὶ τὸ καθαρὸν περὶ ταῦτα πότερον ἡ τῶν φιλοσοφούντων ἢ μὴ φιλοσοφούντων ἀκριβέστερον ἔχει;
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ μάλα δοκεῖ μοι τοῦτο διερωτᾶν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τίν᾽ οὖν, ὦ Πρώταρχε, αὐτῷ δίδομεν ἀπόκρισιν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὦ Σώκρατες, εἰς θαυμαστὸν διαφορᾶς μέγεθος εἰς σαφήνειαν προεληλύθαμεν ἐπιστημῶν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ἀποκρινούμεθα ῥᾷον;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν; καὶ εἰρήσθω γε ὅτι πολὺ μὲν αὗται τῶν ἄλλων τεχνῶν διαφέρουσι, τούτων δ᾽ αὐτῶν αἱ περὶ τὴν
                <milestone unit="section" n="57d"/>
                τῶν ὄντως φιλοσοφούντων ὁρμὴν ἀμήχανον ἀκριβείᾳ καὶ ἀληθείᾳ περὶ μέτρα τε καὶ ἀριθμοὺς διαφέρουσιν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔστω ταῦτα κατὰ σέ, καὶ σοὶ δὴ πιστεύοντες θαρροῦντες ἀποκρινόμεθα τοῖς δεινοῖς περὶ λόγων ὁλκήν—
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὡς εἰσὶ δύο ἀριθμητικαὶ καὶ δύο μετρητικαὶ καὶ ταύταις ἄλλαι τοιαῦται συνεπόμεναι συχναί, τὴν διδυμότητα ἔχουσαι ταύτην, ὀνόματος δὲ ἑνὸς κεκοινωμέναι.
                <milestone unit="section" n="57e"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                διδῶμεν τύχῃ ἀγαθῇ τούτοις οὓς φῂς δεινοὺς εἶναι ταύτην τὴν ἀπόκρισιν, ὦ Σώκρατες.
            </p>
        </sp>
        <sp>
            <speaker>
                Σωκράτης
            </speaker>
            <p>
                ταύτας οὖν λέγομεν ἐπιστήμας ἀκριβεῖς μάλιστ᾽ εἶναι;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ ἡμᾶς, ὦ Πρώταρχε, ἀναίνοιτ᾽ ἂν ἡ τοῦ διαλέγεσθαι δύναμις, εἴ τινα πρὸ αὐτῆς ἄλλην κρίναιμεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τίνα δὲ ταύτην αὖ δεῖ λέγειν;
                <milestone unit="page" n="58"/>
                <milestone unit="section" n="58a"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                δῆλον ὁτιὴ πᾶς ἂν τήν γε νῦν λεγομένην γνοίη: τὴν γὰρ περὶ τὸ ὂν καὶ τὸ ὄντως καὶ τὸ κατὰ ταὐτὸν ἀεὶ πεφυκὸς πάντως ἔγωγε οἶμαι ἡγεῖσθαι σύμπαντας ὅσοις νοῦ καὶ σμικρὸν προσήρτηται μακρῷ ἀληθεστάτην εἶναι γνῶσιν. σὺ δὲ τί; πῶς τοῦτο, ὦ Πρώταρχε, διακρίνοις ἄν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἤκουον μὲν ἔγωγε, ὦ Σώκρατες, ἑκάστοτε Γοργίου πολλάκις ὡς ἡ τοῦ πείθειν πολὺ διαφέροι πασῶν τεχνῶν
                <milestone unit="section" n="58b"/>
                —πάντα γὰρ ὑφ᾽ αὑτῇ δοῦλα δι᾽ ἑκόντων ἀλλ᾽ οὐ διὰ βίας ποιοῖτο, καὶ μακρῷ ἀρίστη πασῶν εἴη τῶν τεχνῶν—νῦν δ᾽ οὔτε σοὶ οὔτε δὴ ἐκείνῳ βουλοίμην ἂν ἐναντία τίθεσθαι.
            </p>
        </sp>
        <sp>
            <speaker>
                Σωκράτης
            </speaker>
            <p>
                “τὰ ὅπλα”μοι δοκεῖς βουληθεὶς εἰπεῖν αἰσχυνθεὶς ἀπολιπεῖν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἔστω νῦν ταῦτα ταύτῃ ὅπῃ σοι δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν αἴτιος ἐγὼ τοῦ μὴ καλῶς ὑπολαβεῖν σε;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκ, ὦ φίλε Πρώταρχε, τοῦτο ἔγωγε ἐζήτουν πω,
                <milestone unit="section" n="58c"/>
                τίς τέχνη ἢ τίς ἐπιστήμη πασῶν διαφέρει τῷ μεγίστη καὶ ἀρίστη καὶ πλεῖστα ὠφελοῦσα ἡμᾶς, ἀλλὰ τίς ποτε τὸ σαφὲς καὶ τἀκριβὲς καὶ τὸ ἀληθέστατον ἐπισκοπεῖ, κἂν εἰ σμικρὰ καὶ σμικρὰ ὀνινᾶσα, τοῦτ᾽ ἔστιν ὃ νῦν δὴ ζητοῦμεν. ἀλλ᾽ ὅρα—οὐδὲ γὰρ ἀπεχθήσῃ Γοργίᾳ, τῇ μὲν ἐκείνου ὑπάρχειν τέχνῃ διδοὺς πρὸς χρείαν τοῖς ἀνθρώποις κρατεῖν, ᾗ δ᾽ εἶπον ἐγὼ νῦν πραγματείᾳ, καθάπερ τοῦ λευκοῦ πέρι τότε ἔλεγον, κἂν εἰ σμικρόν, καθαρὸν δ᾽ εἴη, τοῦ πολλοῦ
                <milestone unit="section" n="58d"/>
                καὶ μὴ τοιούτου διαφέρειν, τούτῳ γ᾽ αὐτῷ τῷ ἀληθεστάτῳ, καὶ νῦν δὴ σφόδρα διανοηθέντες καὶ ἱκανῶς διαλογισάμενοι, μήτ᾽ εἴς τινας ὠφελίας ἐπιστημῶν βλέψαντες μήτε τινὰς εὐδοκιμίας, ἀλλ᾽ εἴ τις πέφυκε τῆς ψυχῆς ἡμῶν δύναμις ἐρᾶν τε τοῦ ἀληθοῦς καὶ πάντα ἕνεκα τούτου πράττειν, ταύτην εἴπωμεν διεξερευνησάμενοι—τὸ καθαρὸν νοῦ τε καὶ φρονήσεως εἰ ταύτην μάλιστα ἐκ τῶν εἰκότων ἐκτῆσθαι φαῖμεν ἂν ἤ τινα ἑτέραν ταύτης κυριωτέραν ἡμῖν ζητητέον.
                <milestone unit="section" n="58e"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀλλὰ σκοπῶ, καὶ χαλεπὸν οἶμαι συγχωρῆσαί τινα ἄλλην ἐπιστήμην ἢ τέχνην τῆς ἀληθείας ἀντέχεσθαι μᾶλλον ἢ ταύτην.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν ἐννοήσας τὸ τοιόνδε εἴρηκας ὃ λέγεις νῦν, ὡς αἱ πολλαὶ τέχναι, καὶ ὅσοι περὶ ταῦτα πεπόνηνται,
                <milestone unit="page" n="59"/>
                <milestone unit="section" n="59a"/>
                πρῶτον μὲν δόξαις χρῶνται καὶ τὰ περὶ δόξαν ζητοῦσι συντεταμένως; εἴ τε καὶ περὶ φύσεως ἡγεῖταί τις ζητεῖν, οἶσθ᾽ ὅτι τὰ περὶ τὸν κόσμον τόνδε, ὅπῃ τε γέγονεν καὶ ὅπῃ πάσχει τι καὶ ὅπῃ ποιεῖ, ταῦτα ζητεῖ διὰ βίου; φαῖμεν ἂν ταῦτα, ἢ πῶς;
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὕτως.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν οὐ περὶ τὰ ὄντα ἀεί, περὶ δὲ τὰ γιγνόμενα καὶ γενησόμενα καὶ γεγονότα ἡμῶν ὁ τοιοῦτος ἀνῄρηται τὸν πόνον;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθέστατα.
            </p>
        </sp>
        <sp>
            <speaker>
                Σωκράτης
            </speaker>
            <p>
                τούτων οὖν τι σαφὲς ἂν φαῖμεν τῇ ἀκριβεστάτῃ
                <milestone unit="section" n="59b"/>
                ἀληθείᾳ γίγνεσθαι, ὧν μήτε ἔσχε μηδὲν πώποτε κατὰ ταὐτὰ μήθ᾽ ἕξει μήτε εἰς τὸ νῦν παρὸν ἔχει;
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                περὶ οὖν τὰ μὴ κεκτημένα βεβαιότητα μηδ᾽ ἡντινοῦν πῶς ἄν ποτε βέβαιον γίγνοιθ᾽ ἡμῖν καὶ ὁτιοῦν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                οἶμαι μὲν οὐδαμῶς.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδ᾽ ἄρα νοῦς οὐδέ τις ἐπιστήμη περὶ αὐτά ἐστιν τὸ ἀληθέστατον ἔχουσα.
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὔκουν εἰκός γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸν μὲν δὴ σὲ καὶ ἐμὲ καὶ Γοργίαν καὶ Φίληβον χρὴ συχνὰ χαίρειν ἐᾶν, τόδε δὲ διαμαρτύρασθαι τῷ λόγῳ.
                <milestone unit="section" n="59c"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὡς ἢ περὶ ἐκεῖνα ἔσθ᾽ ἡμῖν τό τε βέβαιον καὶ τὸ καθαρὸν καὶ ἀληθὲς καὶ ὃ δὴ λέγομεν εἰλικρινές, περὶ τὰ ἀεὶ κατὰ τὰ αὐτὰ ὡσαύτως ἀμεικτότατα ἔχοντα, ἢ[δεύτερος]ἐκείνων ὅτι μάλιστά ἐστι συγγενές: τὰ δ᾽ ἄλλα πάντα δεύτερά τε καὶ ὕστερα λεκτέον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθέστατα λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὰ δὴ τῶν ὀνομάτων περὶ τὰ τοιαῦτα κάλλιστα ἆρ᾽ οὐ τοῖς καλλίστοις δικαιότατον ἀπονέμειν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                εἰκός γε.
                <milestone unit="section" n="59d"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν νοῦς ἐστι καὶ φρόνησις ἅ γ᾽ ἄν τις τιμήσειε μάλιστα ὀνόματα;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ναί.
            </p>
        </sp>
        <sp>
            <speaker>
                Σωκράτης
            </speaker>
            <p>
                ταῦτ᾽ ἄρα ἐν ταῖς περὶ τὸ ὂν ὄντως ἐννοίαις ἐστὶν ἀπηκριβωμένα ὀρθῶς κείμενα καλεῖσθαι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν ἅ γε εἰς τὴν κρίσιν ἐγὼ τότε παρεσχόμην οὐκ ἄλλ᾽ ἐστὶν ἢ ταῦτα τὰ ὀνόματα.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν, ὦ Σώκρατες;
            </p>
        </sp>
        <sp>
            <speaker>
                Σωκράτης
            </speaker>
            <p>
                εἶεν. τὸ μὲν δὴ φρονήσεώς τε καὶ ἡδονῆς πέρι
                <milestone unit="section" n="59e"/>
                πρὸς τὴν ἀλλήλων μεῖξιν εἴ τις φαίη καθαπερεὶ δημιουργοῖς ἡμῖν ἐξ ὧν ἢ ἐν οἷς δεῖ δημιουργεῖν τι παρακεῖσθαι, καλῶς ἂν τῷ λόγῳ ἀπεικάζοι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ μάλα.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ δὴ μετὰ ταῦτα ἆρ᾽ οὐ μειγνύναι ἐπιχειρητέον;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τάδε προειποῦσι καὶ ἀναμνήσασιν ἡμᾶς αὐτοὺς ὀρθότερον ἂν ἔχοι;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὰ ποῖα;
            </p>
        </sp>
        <sp>
            <speaker>
                Σωκράτης
            </speaker>
            <p>
                ἃ καὶ πρότερον ἐμνήσθημεν: εὖ δ᾽ ἡ παροιμία
                <milestone unit="page" n="60"/>
                <milestone unit="section" n="60a"/>
                δοκεῖ ἔχειν, τὸ καὶ δὶς καὶ τρὶς τό γε καλῶς ἔχον ἐπαναπολεῖν τῷ λόγῳ δεῖν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί μήν;
            </p>
        </sp>
        <sp>
            <speaker>
                Σωκράτης
            </speaker>
            <p>
                φέρε δὴ πρὸς Διός: οἶμαι γὰρ οὑτωσί πως τὰ τότε λεχθέντα ῥηθῆναι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                Φίληβός φησι τὴν ἡδονὴν σκοπὸν ὀρθὸν πᾶσι ζῴοις γεγονέναι καὶ δεῖν πάντας τούτου στοχάζεσθαι, καὶ δὴ καὶ τἀγαθὸν τοῦτ᾽ αὐτὸ εἶναι σύμπασι, καὶ δύο ὀνόματα, ἀγαθὸν καὶ ἡδύ, ἑνί τινι καὶ φύσει μιᾷ τούτω ὀρθῶς
                <milestone unit="section" n="60b"/>
                τεθέντ᾽ ἔχειν: Σωκράτης δ᾽ ἓν μὲν οὔ φησι τοῦτ᾽ εἶναι, δύο δὲ καθάπερ τὰ ὀνόματα, καὶ τό τε ἀγαθὸν καὶ ἡδὺ διάφορον ἀλλήλων φύσιν ἔχειν, μᾶλλον δὲ μέτοχον εἶναι τῆς τοῦ ἀγαθοῦ μοίρας τὴν φρόνησιν ἢ τὴν ἡδονήν. οὐ ταῦτ᾽ ἔστιν τε καὶ ἦν τὰ τότε λεγόμενα, ὦ Πρώταρχε;
            </p>
        </sp>
        <sp>
            <speaker>
                Πρώταρχος
            </speaker>
            <p>
                σφόδρα μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ τόδε καὶ τότε καὶ νῦν ἡμῖν ἂν συνομολογοῖτο;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                τὴν τἀγαθοῦ διαφέρειν φύσιν τῷδε τῶν ἄλλων.
                <milestone unit="section" n="60c"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                τίνι;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὧι παρείη τοῦτ᾽ ἀεὶ τῶν ζῴων διὰ τέλους πάντως καὶ πάντῃ, μηδενὸς ἑτέρου ποτὲ ἔτι προσδεῖσθαι, τὸ δὲ ἱκανὸν τελεώτατον ἔχειν. οὐχ οὕτως;
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὕτω μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τῷ λόγῳ ἐπειράθημεν χωρὶς ἑκάτερον ἑκατέρου θέντες εἰς τὸν βίον ἑκάστων, ἄμεικτον μὲν ἡδονὴν φρονήσει, φρόνησιν δὲ ὡσαύτως ἡδονῆς μηδὲ τὸ σμικρότατον ἔχουσαν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἦν ταῦτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                μῶν οὖν ἡμῖν αὐτῶν τότε πότερον ἱκανὸν ἔδοξεν
                <milestone unit="section" n="60d"/>
                εἶναί τῳ;
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ πῶς;
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰ δέ γε παρηνέχθημέν τι τότε, νῦν ὁστισοῦν ἐπαναλαβὼν ὀρθότερον εἰπάτω, μνήμην καὶ φρόνησιν καὶ ἐπιστήμην καὶ ἀληθῆ δόξαν τῆς αὐτῆς ἰδέας τιθέμενος καὶ σκοπῶν εἴ τις ἄνευ τούτων δέξαιτ᾽ ἄν οἱ καὶ ὁτιοῦν εἶναι ἢ καὶ γίγνεσθαι, μὴ ὅτι δή γε ἡδονὴν εἴθ᾽ ὡς πλείστην εἴθ᾽ ὡς σφοδροτάτην, ἣν μήτε ἀληθῶς δοξάζοι χαίρειν μήτε τὸ παράπαν γιγνώσκοι τί ποτε πέπονθε πάθος μήτ᾽ αὖ
                <milestone unit="section" n="60e"/>
                μνήμην τοῦ πάθους μηδ᾽ ὁντινοῦν χρόνον ἔχοι. ταὐτὰ δὲ λεγέτω καὶ περὶ φρονήσεως, εἴ τις ἄνευ πάσης ἡδονῆς καὶ τῆς βραχυτάτης δέξαιτ᾽ ἂν φρόνησιν ἔχειν μᾶλλον ἢ μετά τινων ἡδονῶν ἢ πάσας ἡδονὰς χωρὶς φρονήσεως μᾶλλον ἢ μετὰ φρονήσεως αὖ τινος.
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὐκ ἔστιν, ὦ Σώκρατες, ἀλλ᾽ οὐδὲν δεῖ ταῦτά γε πολλάκις ἐπερωτᾶν.
                <milestone unit="page" n="61"/>
                <milestone unit="section" n="61a"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τό γε τέλεον καὶ πᾶσιν αἱρετὸν καὶ τὸ παντάπασιν ἀγαθὸν οὐδέτερον ἂν τούτων εἴη;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ ἄν;
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ τοίνυν ἀγαθὸν ἤτοι σαφῶς ἢ καί τινα τύπον αὐτοῦ ληπτέον, ἵν᾽, ὅπερ ἐλέγομεν, δευτερεῖα ὅτῳ δώσομεν ἔχωμεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθότατα λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν ὁδὸν μέν τινα ἐπὶ τἀγαθὸν εἰλήφαμεν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τίνα;
            </p>
        </sp>
        <sp>
            <speaker>
                Σωκράτης
            </speaker>
            <p>
                καθάπερ εἴ τίς τινα ἄνθρωπον ζητῶν τὴν οἴκησιν
                <milestone unit="section" n="61b"/>
                πρῶτον ὀρθῶς ἵν᾽ οἰκεῖ πύθοιτο αὐτοῦ, μέγα τι δήπου πρὸς τὴν εὕρεσιν ἂν ἔχοι τοῦ ζητουμένου.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς δ᾽ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ νῦν δή τις λόγος ἐμήνυσεν ἡμῖν, ὥσπερ καὶ κατ᾽ ἀρχάς, μὴ ζητεῖν ἐν τῷ ἀμείκτῳ βίῳ τἀγαθὸν ἀλλ᾽ ἐν τῷ μεικτῷ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἐλπὶς μὴν πλείων ἐν τῷ μειχθέντι καλῶς τὸ ζητούμενον ἔσεσθαι φανερώτερον ἢ ἐν τῷ μή;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πολύ γε.
            </p>
        </sp>
        <sp>
            <speaker>
                Σωκράτης
            </speaker>
            <p>
                τοῖς δὴ θεοῖς, ὦ Πρώταρχε, εὐχόμενοι κεραννύωμεν,
                <milestone unit="section" n="61c"/>
                εἴτε Διόνυσος εἴτε Ἥφαιστος εἴθ᾽ ὅστις θεῶν ταύτην τὴν τιμὴν εἴληχε τῆς συγκράσεως.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν καθάπερ ἡμῖν οἰνοχόοις τισὶ παρεστᾶσι κρῆναι—μέλιτος μὲν ἂν ἀπεικάζοι τις τὴν τῆς ἡδονῆς, τὴν δὲ τῆς φρονήσεως νηφαντικὴν καὶ ἄοινον αὐστηροῦ καὶ ὑγιεινοῦ τινος ὕδατος—ἃς προθυμητέον ὡς κάλλιστα συμμειγνύναι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ οὔ;
                <milestone unit="section" n="61d"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                φέρε δὴ πρότερον: ἆρα πᾶσαν ἡδονὴν πάσῃ φρονήσει μειγνύντες τοῦ καλῶς ἂν μάλιστα ἐπιτύχοιμεν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἴσως.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλ᾽ οὐκ ἀσφαλές. ᾗ δὲ ἀκινδυνότερον ἂν μειγνύοιμεν, δόξαν μοι δοκῶ τινα ἀποφήνασθαι ἄν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                λέγε τίνα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἦν ἡμῖν ἡδονή τε ἀληθῶς, ὡς οἰόμεθα, μᾶλλον ἑτέρας ἄλλη καὶ δὴ καὶ τέχνη τέχνης ἀκριβεστέρα;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ ἐπιστήμη δὴ ἐπιστήμης διάφορος, ἡ μὲν ἐπὶ
                <milestone unit="section" n="61e"/>
                τὰ γιγνόμενα καὶ ἀπολλύμενα ἀποβλέπουσα, ἡ δ᾽ ἐπὶ τὰ μήτε γιγνόμενα μήτε ἀπολλύμενα, κατὰ ταὐτὰ δὲ καὶ ὡσαύτως ὄντα ἀεί. ταύτην εἰς τὸ ἀληθὲς ἐπισκοπούμενοι ἡγησάμεθα ἐκείνης ἀληθεστέραν εἶναι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν ὀρθῶς.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν εἰ τἀληθέστατα τμήματα ἑκατέρας ἴδοιμεν πρῶτον συμμείξαντες, ἆρα ἱκανὰ ταῦτα συγκεκραμένα τὸν ἀγαπητότατον βίον ἀπεργασάμενα παρέχειν ἡμῖν, ἤ τινος ἔτι προσδεόμεθα καὶ τῶν μὴ τοιούτων;
                <milestone unit="page" n="62"/>
                <milestone unit="section" n="62a"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἐμοὶ γοῦν δοκεῖ δρᾶν οὕτως.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἔστω δή τις ἡμῖν φρονῶν ἄνθρωπος αὐτῆς περὶ δικαιοσύνης ὅτι ἔστιν, καὶ λόγον ἔχων ἑπόμενον τῷ νοεῖν, καὶ δὴ καὶ περὶ τῶν ἄλλων πάντων τῶν ὄντων ὡσαύτως διανοούμενος.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἔστω γὰρ οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν οὗτος ἱκανῶς ἐπιστήμης ἕξει, κύκλου μὲν καὶ σφαίρας αὐτῆς τῆς θείας τὸν λόγον ἔχων, τὴν δὲ ἀνθρωπίνην ταύτην σφαῖραν καὶ τοὺς κύκλους τούτους ἀγνοῶν,
                <milestone unit="section" n="62b"/>
                καὶ χρώμενος ἐν οἰκοδομίᾳ καὶ τοῖς ἄλλοις ὁμοίως κανόσι καὶ τοῖς κύκλοις;
            </p>
        </sp>
        <sp>
            <speaker>
                Πρώταρχος
            </speaker>
            <p>
                γελοίαν διάθεσιν ἡμῶν, ὦ Σώκρατες, ἐν ταῖς θείαις οὖσαν μόνον ἐπιστήμαις λέγομεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                πῶς φῄς; ἦ τοῦ ψευδοῦς κανόνος ἅμα καὶ τοῦ κύκλου τὴν οὐ βέβαιον οὐδὲ καθαρὰν τέχνην ἐμβλητέον κοινῇ καὶ συγκρατέον;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀναγκαῖον γάρ, εἰ μέλλει τις ἡμῶν καὶ τὴν ὁδὸν ἑκάστοτε ἐξευρήσειν οἴκαδε.
                <milestone unit="section" n="62c"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἦ καὶ μουσικήν, ἣν ὀλίγον ἔμπροσθεν ἔφαμεν στοχάσεώς τε καὶ μιμήσεως μεστὴν οὖσαν καθαρότητος ἐνδεῖν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀναγκαῖον φαίνεται ἔμοιγε, εἴπερ γε ἡμῶν ὁ βίος ἔσται καὶ ὁπωσοῦν ποτε βίος.
            </p>
        </sp>
        <sp>
            <speaker>
                Σωκράτης
            </speaker>
            <p>
                βούλει δῆτα, ὥσπερ θυρωρὸς ὑπ᾽ ὄχλου τις ὠθούμενος καὶ βιαζόμενος, ἡττηθεὶς ἀναπετάσας τὰς θύρας ἀφῶ πάσας τὰς ἐπιστήμας εἰσρεῖν καὶ μείγνυσθαι ὁμοῦ καθαρᾷ τὴν ἐνδεεστέραν;
                <milestone unit="section" n="62d"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὔκουν ἔγωγε οἶδα, ὦ Σώκρατες, ὅτι τις ἂν βλάπτοιτο πάσας λαβὼν τὰς ἄλλας ἐπιστήμας, ἔχων τὰς πρώτας.
            </p>
        </sp>
        <sp>
            <speaker>
                Σωκράτης
            </speaker>
            <p>
                μεθιῶ δὴ τὰς συμπάσας ῥεῖν εἰς τὴν τῆς Ὁμήρου καὶ μάλα ποιητικῆς μισγαγκείας ὑποδοχήν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                μεθεῖνται: καὶ πάλιν ἐπὶ τὴν τῶν ἡδονῶν πηγὴν ἰτέον. ὡς γὰρ διενοήθημεν αὐτὰς μειγνύναι, τὰ τῶν ἀληθῶν μόρια πρῶτον, οὐκ ἐξεγένεθ᾽ ἡμῖν, ἀλλὰ διὰ τὸ πᾶσαν ἀγαπᾶν ἐπιστήμην εἰς ταὐτὸν μεθεῖμεν ἁθρόας καὶ πρόσθεν
                <milestone unit="section" n="62e"/>
                τῶν ἡδονῶν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθέστατα λέγεις.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὥρα δὴ βουλεύεσθαι νῷν καὶ περὶ τῶν ἡδονῶν, πότερα καὶ ταύτας πάσας ἁθρόας ἀφετέον ἢ καὶ τούτων πρώτας μεθετέον ἡμῖν ὅσαι ἀληθεῖς.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πολύ τι διαφέρει πρός γε ἀσφάλειαν πρώτας τὰς ἀληθεῖς ἀφεῖναι.
            </p>
        </sp>
        <sp>
            <speaker>
                Σωκράτης
            </speaker>
            <p>
                μεθείσθων δή. τί δὲ μετὰ ταῦτα; ἆρ᾽ οὐκ εἰ μέν τινες ἀναγκαῖαι, καθάπερ ἐκεῖ, συμμεικτέον καὶ ταύτας;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί δ᾽ οὔ; τάς γε ἀναγκαίας δήπουθεν.
                <milestone unit="page" n="63"/>
                <milestone unit="section" n="63a"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                εἰ δέ γε καί, καθάπερ τὰς τέχνας πάσας ἀβλαβές τε καὶ ὠφέλιμον ἦν ἐπίστασθαι διὰ βίου, καὶ νῦν δὴ ταὐτὰ λέγομεν περὶ τῶν ἡδονῶν, εἴπερ πάσας ἡδονὰς ἥδεσθαι διὰ βίου συμφέρον τε ἡμῖν ἐστι καὶ ἀβλαβὲς ἅπασι, πάσας συγκρατέον.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς οὖν δὴ περὶ αὐτῶν τούτων λέγωμεν; καὶ πῶς ποιῶμεν;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐχ ἡμᾶς, ὦ Πρώταρχε, διερωτᾶν χρή, τὰς ἡδονὰς δὲ αὐτὰς καὶ τὰς φρονήσεις διαπυνθανομένους τὸ τοιόνδε ἀλλήλων πέρι.
                <milestone unit="section" n="63b"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                “ὦ φίλαι, εἴτε ἡδονὰς ὑμᾶς χρὴ προσαγορεύειν εἴτε ἄλλῳ ὁτῳοῦν ὀνόματι, μῶν οὐκ ἂν δέξαισθε οἰκεῖν μετὰ φρονήσεως πάσης ἢ χωρὶς τοῦ φρονεῖν;”οἶμαι μὲν πρὸς ταῦτα τόδ᾽ αὐτὰς ἀναγκαιότατον εἶναι λέγειν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅτι καθάπερ ἔμπροσθεν ἐρρήθη,“τὸ μόνον καὶ ἔρημον εἰλικρινὲς εἶναί τι γένος οὔτε πάνυ τι δυνατὸν οὔτ᾽
                <milestone unit="section" n="63c"/>
                ὠφέλιμον: πάντων γε μὴν ἡγούμεθα γενῶν ἄριστον ἓν ἀνθ᾽ ἑνὸς συνοικεῖν ἡμῖν τὸ τοῦ γιγνώσκειν τἆλλά τε πάντα καὶ[αὖ τὴν]αὐτὴν ἡμῶν τελέως εἰς δύναμιν ἑκάστην.”
            </p>
        </sp>
        <sp>
            <speaker>
                Πρώταρχος
            </speaker>
            <p>
                “καὶ καλῶς γε εἰρήκατε τὰ νῦν,”φήσομεν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὀρθῶς. πάλιν τοίνυν μετὰ τοῦτο τὴν φρόνησιν καὶ τὸν νοῦν ἀνερωτητέον:“ἆρ᾽ ἡδονῶν τι προσδεῖσθε ἐν τῇ συγκράσει;”φαῖμεν ἂν αὖ τὸν νοῦν τε καὶ τὴν φρόνησιν ἀνερωτῶντες.“ποίων,”φαῖεν ἂν ἴσως,“ἡδονῶν;”
            </p>
        </sp>
        <sp>
            <speaker>
                Πρώταρχος
            </speaker>
            <p>
                εἰκός.
                <milestone unit="section" n="63d"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ὁ δέ γ᾽ ἡμέτερος λόγος μετὰ τοῦτ᾽ ἐστὶν ὅδε.“πρὸς ταῖς ἀληθέσιν ἐκείναις ἡδοναῖς,”φήσομεν,“ἆρ᾽ ἔτι προσδεῖσθ᾽ ὑμῖν τὰς μεγίστας ἡδονὰς συνοίκους εἶναι καὶ τὰς σφοδροτάτας;”“καὶ πῶς, ὦ Σώκρατες,”ἴσως φαῖεν ἄν,“αἵ γ᾽ ἐμποδίσματά τε μυρία ἡμῖν ἔχουσι, τὰς ψυχὰς ἐν αἷς οἰκοῦμεν ταράττουσαι διὰ μανίας[ἡδονάς], καὶ γίγνεσθαί
                <milestone unit="section" n="63e"/>
                τε ἡμᾶς τὴν ἀρχὴν οὐκ ἐῶσι, τά τε γιγνόμενα ἡμῶν τέκνα ὡς τὸ πολύ, δι᾽ ἀμέλειαν λήθην ἐμποιοῦσαι, παντάπασι διαφθείρουσιν; ἀλλ᾽ ἅς τε ἡδονὰς ἀληθεῖς καὶ καθαρὰς[ἃς]εἶπες, σχεδὸν οἰκείας ἡμῖν νόμιζε, καὶ πρὸς ταύταις τὰς μεθ᾽ ὑγιείας καὶ τοῦ σωφρονεῖν, καὶ δὴ καὶ συμπάσης ἀρετῆς ὁπόσαι καθάπερ θεοῦ ὀπαδοὶ γιγνόμεναι αὐτῇ συνακολουθοῦσι πάντῃ, ταύτας μείγνυ: τὰς δ᾽ ἀεὶ μετ᾽ ἀφροσύνης καὶ τῆς ἄλλης κακίας ἑπομένας πολλή που ἀλογία τῷ νῷ μειγνύναι τὸν βουλόμενον ὅτι καλλίστην ἰδόντα καὶ ἀστασιαστοτάτην μεῖξιν
                <milestone unit="page" n="64"/>
                <milestone unit="section" n="64a"/>
                καὶ κρᾶσιν, ἐν ταύτῃ μαθεῖν πειρᾶσθαι τί ποτε ἔν τ᾽ ἀνθρώπῳ καὶ τῷ παντὶ πέφυκεν ἀγαθὸν καὶ τίνα ἰδέαν αὐτὴν εἶναί ποτε μαντευτέον.”ἆρ᾽ οὐκ ἐμφρόνως ταῦτα καὶ ἐχόντως ἑαυτὸν τὸν νοῦν φήσομεν ὑπέρ τε αὑτοῦ καὶ μνήμης καὶ δόξης ὀρθῆς ἀποκρίνασθαι τὰ νῦν ῥηθέντα;
            </p>
        </sp>
        <sp>
            <speaker>
                Πρώταρχος
            </speaker>
            <p>
                παντάπασι μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἀλλὰ μὴν καὶ τόδε γε ἀναγκαῖον, καὶ οὐκ ἄλλως ἄν ποτε γένοιτο οὐδ᾽ ἂν ἕν.
                <milestone unit="section" n="64b"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὧι μὴ μείξομεν ἀλήθειαν, οὐκ ἄν ποτε τοῦτο ἀληθῶς γίγνοιτο οὐδ᾽ ἂν γενόμενον εἴη.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ ἄν;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδαμῶς. ἀλλ᾽ εἴ τινος ἔτι προσδεῖ τῇ συγκράσει ταύτῃ, λέγετε σὺ καὶ Φίληβος. ἐμοὶ μὲν γὰρ καθαπερεὶ κόσμος τις ἀσώματος ἄρξων καλῶς ἐμψύχου σώματος ὁ νῦν λόγος ἀπειργάσθαι φαίνεται.
            </p>
        </sp>
        <sp>
            <speaker>
                Πρώταρχος
            </speaker>
            <p>
                καὶ ἐμοὶ τοίνυν, ὦ Σώκρατες, οὕτω λέγε δεδόχθαι.
                <milestone unit="section" n="64c"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν ἐπὶ μὲν τοῖς τοῦ ἀγαθοῦ νῦν ἤδη προθύροις[καὶ]τῆς οἰκήσεως ἐφεστάναι[τῆς τοῦ τοιούτου]λέγοντες ἴσως ὀρθῶς ἄν τινα τρόπον φαῖμεν;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἐμοὶ γοῦν δοκεῖ.
            </p>
        </sp>
        <sp>
            <speaker>
                Σωκράτης
            </speaker>
            <p>
                τί δῆτα ἐν τῇ συμμείξει τιμιώτατον ἅμα καὶ μάλιστ᾽ αἴτιον εἶναι δόξειεν ἂν ἡμῖν τοῦ πᾶσιν γεγονέναι προσφιλῆ τὴν τοιαύτην διάθεσιν; τοῦτο γὰρ ἰδόντες μετὰ τοῦτ᾽ ἐπισκεψόμεθα εἴθ᾽ ἡδονῇ εἴτε τῷ νῷ προσφυέστερον καὶ οἰκειότερον ἐν τῷ παντὶ συνέστηκεν.
                <milestone unit="section" n="64d"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθῶς: τοῦτο γὰρ εἰς τὴν κρίσιν ἡμῖν ἐστι συμφορώτατον.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν καὶ συμπάσης γε μείξεως οὐ χαλεπὸν ἰδεῖν τὴν αἰτίαν, δι᾽ ἣν ἢ παντὸς ἀξία γίγνεται ἡτισοῦν ἢ τὸ παράπαν οὐδενός.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς λέγεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐδείς που τοῦτο ἀνθρώπων ἀγνοεῖ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ ποῖον;
            </p>
        </sp>
        <sp>
            <speaker>
                Σωκράτης
            </speaker>
            <p>
                ὅτι μέτρου καὶ τῆς συμμέτρου φύσεως μὴ τυχοῦσα ἡτισοῦν καὶ ὁπωσοῦν σύγκρασις πᾶσα ἐξ ἀνάγκης ἀπόλλυσι τά τε κεραννύμενα καὶ πρώτην αὑτήν: οὐδὲ
                <milestone unit="section" n="64e"/>
                γὰρ κρᾶσις ἀλλά τις ἄκρατος συμπεφορημένη ἀληθῶς ἡ τοιαύτη γίγνεται ἑκάστοτε ὄντως τοῖς κεκτημένοις συμφορά.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθέστατα.
            </p>
        </sp>
        <sp>
            <speaker>
                Σωκράτης
            </speaker>
            <p>
                νῦν δὴ καταπέφευγεν ἡμῖν ἡ τοῦ ἀγαθοῦ δύναμις εἰς τὴν τοῦ καλοῦ φύσιν: μετριότης γὰρ καὶ συμμετρία κάλλος δήπου καὶ ἀρετὴ πανταχοῦ συμβαίνει γίγνεσθαι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μὴν ἀλήθειάν γε ἔφαμεν αὐτοῖς ἐν τῇ κράσει μεμεῖχθαι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πάνυ γε.
                <milestone unit="page" n="65"/>
                <milestone unit="section" n="65a"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν εἰ μὴ μιᾷ δυνάμεθα ἰδέᾳ τὸ ἀγαθὸν θηρεῦσαι, σὺν τρισὶ λαβόντες, κάλλει καὶ συμμετρίᾳ καὶ ἀληθείᾳ, λέγωμεν ὡς τοῦτο οἷον ἓν ὀρθότατ᾽ ἂν αἰτιασαίμεθ᾽ ἂν τῶν ἐν τῇ συμμείξει, καὶ διὰ τοῦτο ὡς ἀγαθὸν ὂν τοιαύτην αὐτὴν γεγονέναι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθότατα μὲν οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἤδη τοίνυν, ὦ Πρώταρχε, ἱκανὸς ἡμῖν γένοιτ᾽ ἂν ὁστισοῦν κριτὴς ἡδονῆς τε πέρι καὶ φρονήσεως, ὁπότερον
                <milestone unit="section" n="65b"/>
                αὐτοῖν τοῦ ἀρίστου συγγενέστερόν τε καὶ τιμιώτερον ἐν ἀνθρώποις τέ ἐστι καὶ θεοῖς.
            </p>
        </sp>
        <sp>
            <speaker>
                Πρώταρχος
            </speaker>
            <p>
                δῆλον μέν, ὅμως δ᾽ οὖν τῷ λόγῳ ἐπεξελθεῖν βέλτιον.
            </p>
        </sp>
        <sp>
            <speaker>
                Σωκράτης
            </speaker>
            <p>
                καθ᾽ ἓν ἕκαστον τοίνυν τῶν τριῶν πρὸς τὴν ἡδονὴν καὶ τὸν νοῦν κρίνωμεν: δεῖ γὰρ ἰδεῖν ποτέρῳ ὡσ μᾶλλον συγγενὲς ἕκαστον αὐτῶν ἀπονεμοῦμεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                κάλλους καὶ ἀληθείας καὶ μετριότητος πέρι λέγεις;
            </p>
        </sp>
        <sp>
            <speaker>
                Σωκράτης
            </speaker>
            <p>
                ναί. πρῶτον δέ γε ἀληθείας λαβοῦ, ὦ Πρώταρχε:
                <milestone unit="section" n="65c"/>
                καὶ λαβόμενος βλέψας εἰς τρία, νοῦν καὶ ἀλήθειαν καὶ ἡδονήν, πολὺν ἐπισχὼν χρόνον ἀπόκριναι σαυτῷ πότερον ἡδονὴ συγγενέστερον ἢ νοῦς ἀληθείᾳ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τί δὲ χρόνου δεῖ; πολὺ γὰρ οἶμαι διαφέρετον. ἡδονὴ μὲν γὰρ ἁπάντων ἀλαζονίστατον, ὡς δὲ λόγος, καὶ ἐν ταῖς ἡδοναῖς ταῖς περὶ τἀφροδίσια, αἳ δὴ μέγισται δοκοῦσιν εἶναι, καὶ τὸ ἐπιορκεῖν συγγνώμην εἴληφε παρὰ θεῶν, ὡς
                <milestone unit="section" n="65d"/>
                καθάπερ παίδων τῶν ἡδονῶν νοῦν οὐδὲ τὸν ὀλίγιστον κεκτημένων: νοῦς δὲ ἤτοι ταὐτὸν καὶ ἀλήθειά ἐστιν ἢ πάντων ὁμοιότατόν τε καὶ ἀληθέστατον.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν τὸ μετὰ τοῦτο τὴν μετριότητα ὡσαύτως σκέψαι, πότερον ἡδονὴ φρονήσεως ἢ φρόνησις ἡδονῆς πλείω κέκτηται;
            </p>
        </sp>
        <sp>
            <speaker>
                Πρώταρχος
            </speaker>
            <p>
                εὔσκεπτόν γε καὶ ταύτην σκέψιν προβέβληκας: οἶμαι γὰρ ἡδονῆς μὲν καὶ περιχαρείας οὐδὲν τῶν ὄντων πεφυκὸς ἀμετρώτερον εὑρεῖν ἄν τινα, νοῦ δὲ καὶ ἐπιστήμης ἐμμετρώτερον οὐδ᾽ ἂν ἕν ποτε.
                <milestone unit="section" n="65e"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                καλῶς εἴρηκας. ὅμως δ᾽ ἔτι λέγε τὸ τρίτον. νοῦς ἡμῖν κάλλους μετείληφε πλεῖον ἢ τὸ τῆς ἡδονῆς γένος, ὥστε εἶναι καλλίω νοῦν ἡδονῆς, ἢ τοὐναντίον;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀλλ᾽ οὖν φρόνησιν μὲν καὶ νοῦν, ὦ Σώκρατες, οὐδεὶς πώποτε οὔθ᾽ ὕπαρ οὔτ᾽ ὄναρ αἰσχρὸν οὔτε εἶδεν οὔτε ἐπενόησεν οὐδαμῇ οὐδαμῶς οὔτε γιγνόμενον οὔτε ὄντα οὔτε ἐσόμενον.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὀρθῶς.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἡδονὰς δέ γέ που, καὶ ταῦτα σχεδὸν τὰς μεγίστας, ὅταν ἴδωμεν ἡδόμενον ὁντινοῦν, ἢ τὸ γελοῖον ἐπ᾽ αὐταῖς ἢ τὸ
                <milestone unit="page" n="66"/>
                <milestone unit="section" n="66a"/>
                πάντων αἴσχιστον ἑπόμενον ὁρῶντες αὐτοί τε αἰσχυνόμεθα καὶ ἀφανίζοντες κρύπτομεν ὅτι μάλιστα, νυκτὶ πάντα τὰ τοιαῦτα διδόντες, ὡς φῶς οὐ δέον ὁρᾶν αὐτά.
            </p>
        </sp>
        <sp>
            <speaker>
                Σωκράτης
            </speaker>
            <p>
                πάντῃ δὴ φήσεις, ὦ Πρώταρχε, ὑπό τε ἀγγέλων πέμπων καὶ παροῦσι φράζων, ὡς ἡδονὴ κτῆμα οὐκ ἔστι πρῶτον οὐδ᾽ αὖ δεύτερον, ἀλλὰ πρῶτον μέν πῃ περὶ μέτρον καὶ τὸ μέτριον καὶ καίριον καὶ πάντα ὁπόσα χρὴ τοιαῦτα νομίζειν, τὴν†ἀίδιον ᾑρῆσθαι.
            </p>
        </sp>
        <sp>
            <speaker>
                Πρώταρχος
            </speaker>
            <p>
                φαίνεται γοῦν ἐκ τῶν νῦν λεγομένων.
                <milestone unit="section" n="66b"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                δεύτερον μὴν περὶ τὸ σύμμετρον καὶ καλὸν καὶ τὸ τέλεον καὶ ἱκανὸν καὶ πάνθ᾽ ὁπόσα τῆς γενεᾶς αὖ ταύτης ἐστίν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἔοικε γοῦν.
            </p>
        </sp>
        <sp>
            <speaker>
                Σωκράτης
            </speaker>
            <p>
                τὸ τοίνυν τρίτον, ὡς ἡ ἐμὴ μαντεία, νοῦν καὶ φρόνησιν τιθεὶς οὐκ ἂν μέγα τι τῆς ἀληθείας παρεξέλθοις.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἴσως.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἆρ᾽ οὖν οὐ τέταρτα, ἃ τῆς ψυχῆς αὐτῆς ἔθεμεν, ἐπιστήμας τε καὶ τέχνας καὶ δόξας ὀρθὰς λεχθείσας, ταῦτ᾽
                <milestone unit="section" n="66c"/>
                εἶναι τὰ πρὸς τοῖς τρισὶ τέταρτα, εἴπερ τοῦ ἀγαθοῦ γέ ἐστι μᾶλλον[ἢ]τῆς ἡδονῆς συγγενῆ;
            </p>
        </sp>
        <sp>
            <speaker>
                Πρώταρχος
            </speaker>
            <p>
                τάχ᾽ ἄν.
            </p>
        </sp>
        <sp>
            <speaker>
                Σωκράτης
            </speaker>
            <p>
                πέμπτας τοίνυν, ἃς ἡδονὰς ἔθεμεν ἀλύπους ὁρισάμενοι, καθαρὰς ἐπονομάσαντες τῆς ψυχῆς αὐτῆς, ἐπιστήμαις, τὰς δὲ αἰσθήσεσιν ἑπομένας;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἴσως.
            </p>
        </sp>
        <sp>
            <speaker>
                Σωκράτης
            </speaker>
            <p>
                “ἕκτῃ δ᾽ ἐν γενεᾷ,”φησὶν Ὀρφεύς,“καταπαύσατε κόσμον ἀοιδῆς:”ἀτὰρ κινδυνεύει καὶ ὁ ἡμέτερος λόγος ἐν ἕκτῃ καταπεπαυμένος εἶναι κρίσει. τὸ δὴ μετὰ
                <milestone unit="section" n="66d"/>
                ταῦθ᾽ ἡμῖν οὐδὲν λοιπὸν πλὴν ὥσπερ κεφαλὴν ἀποδοῦναι τοῖς εἰρημένοις.
            </p>
        </sp>
        <sp>
            <speaker>
                Πρώταρχος
            </speaker>
            <p>
                οὐκοῦν χρή.
            </p>
        </sp>
        <sp>
            <speaker>
                Σωκράτης
            </speaker>
            <p>
                ἴθι δή, τὸ τρίτον τῷ σωτῆρι τὸν αὐτὸν διαμαρτυράμενοι λόγον ἐπεξέλθωμεν.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ποῖον δή;
            </p>
        </sp>
        <sp>
            <speaker>
                Σωκράτης
            </speaker>
            <p>
                Φίληβος τἀγαθὸν ἐτίθετο ἡμῖν ἡδονὴν εἶναι πᾶσαν καὶ παντελῆ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                τὸ τρίτον, ὦ Σώκρατες, ὡς ἔοικας, ἔλεγες ἀρτίως τὸν ἐξ ἀρχῆς ἐπαναλαβεῖν δεῖν λόγον.
                <milestone unit="section" n="66e"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                ναί, τὸ δέ γε μετὰ τοῦτο ἀκούωμεν. ἐγὼ γὰρ δὴ κατιδὼν ἅπερ νυνδὴ διελήλυθα, καὶ δυσχεράνας τὸν Φιλήβου λόγον οὐ μόνον ἀλλὰ καὶ ἄλλων πολλάκις μυρίων, εἶπον ὡς ἡδονῆς γε νοῦς εἴη μακρῷ βέλτιόν τε καὶ ἄμεινον τῷ τῶν ἀνθρώπων βίῳ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἦν ταῦτα.
            </p>
        </sp>
        <sp>
            <speaker>
                Σωκράτης
            </speaker>
            <p>
                ὑποπτεύων δέ γε καὶ ἄλλα εἶναι πολλὰ εἶπον ὡς εἰ φανείη τι τούτοιν ἀμφοῖν βέλτιον, ὑπὲρ τῶν δευτερείων νῷ πρὸς ἡδονὴν συνδιαμαχοίμην, ἡδονὴ δὲ καὶ δευτερείων στερήσοιτο.
                <milestone unit="page" n="67"/>
                <milestone unit="section" n="67a"/>
            </p>
        </sp>
        <sp>
            <speaker>
                Πρώταρχος
            </speaker>
            <p>
                εἶπες γὰρ οὖν.
            </p>
        </sp>
        <sp>
            <speaker>
                Σωκράτης
            </speaker>
            <p>
                καὶ μετὰ ταῦτά γε πάντων ἱκανώτατα τούτοιν οὐδέτερον ἱκανὸν ἐφάνη.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθέστατα.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν παντάπασιν ἐν τούτῳ τῷ λόγῳ καὶ νοῦς ἀπήλλακτο καὶ ἡδονὴ μή τοι τἀγαθόν γε αὐτὸ μηδ᾽ ἕτερον αὐτοῖν εἶναι, στερομένοιν αὐταρκείας καὶ τῆς τοῦ ἱκανοῦ καὶ τελέου δυνάμεως;
            </p>
        </sp>
        <sp>
            <speaker>
                Πρώταρχος
            </speaker>
            <p>
                ὀρθότατα.
            </p>
        </sp>
        <sp>
            <speaker>
                Σωκράτης
            </speaker>
            <p>
                φανέντος δέ γε ἄλλου τρίτου κρείττονος τούτοιν ἑκατέρου, μυρίῳ γ᾽ αὖ νοῦς ἡδονῆς οἰκειότερον καὶ προσφυέστερον πέφανται νῦν τῇ τοῦ νικῶντος ἰδέᾳ.
            </p>
        </sp>
        <sp>
            <speaker>
                Πρώταρχος
            </speaker>
            <p>
                πῶς γὰρ οὔ;
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν πέμπτον κατὰ τὴν κρίσιν, ἣν νῦν ὁ λόγος ἀπεφήνατο, γίγνοιτ᾽ ἂν ἡ τῆς ἡδονῆς δύναμις.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἔοικεν.
                <milestone unit="section" n="67b"/>
            </p>
        </sp>
        <sp>
            <speaker>
                Σωκράτης
            </speaker>
            <p>
                πρῶτον δέ γε οὐδ᾽ ἂν οἱ πάντες βόες τε καὶ ἵπποι καὶ τἆλλα σύμπαντα θηρία φῶσι τῷ τὸ χαίρειν διώκειν: οἷς πιστεύοντες, ὥσπερ μάντεις ὄρνισιν, οἱ πολλοὶ κρίνουσι τὰς ἡδονὰς εἰς τὸ ζῆν ἡμῖν εὖ κρατίστας εἶναι, καὶ τοὺς θηρίων ἔρωτας οἴονται κυρίους εἶναι μάρτυρας μᾶλλον ἢ τοὺς τῶν ἐν μούσῃ φιλοσόφῳ μεμαντευμένων ἑκάστοτε λόγων.
            </p>
        </sp>
        <sp>
            <speaker>
                Πρώταρχος
            </speaker>
            <p>
                ἀληθέστατα, ὦ Σώκρατες, εἰρῆσθαί σοι νῦν ἤδη φαμὲν ἅπαντες.
            </p>
        </sp>
        <sp>
            <speaker>
                Σωκράτης
            </speaker>
            <p>
                οὐκοῦν καὶ ἀφίετέ με;
            </p>
        </sp>
        <sp>
            <speaker>
                Πρώταρχος
            </speaker>
            <p>
                σμικρὸν ἔτι τὸ λοιπόν, ὦ Σώκρατες: οὐ γὰρ δήπου σύ γε ἀπερεῖς πρότερος ἡμῶν, ὑπομνήσω δέ σε τὰ λειπόμενα.
            </p>
        </sp>
    </body>
</text>
